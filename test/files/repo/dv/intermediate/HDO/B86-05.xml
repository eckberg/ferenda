<book lang="sv">
<title>ReferatLagrummet</title>
 <bookinfo>
<title>ReferatLagrummet</title>
  <author>
<surname>Per Carlsson</surname>
  </author>
<date>2007-08-13</date><corpname>Domstolsväsendet</corpname>
 </bookinfo>

 <chapter>
<title />
  <para>Högsta domst<emphasis role="bold">olen</emphasis><emphasis role="bold">|</emphasis>NJA 2007 s. 227 (NJA 2007:32) |<emphasis role="bold">|</emphasis>
   <informaltable colsep="0" frame="none" rowsep="0">

    <tgroup cols="4">

     <colspec colwidth="95.40pt" />

     <colspec colwidth="84.70pt" />

     <colspec colwidth="60.90pt" />

     <colspec colwidth="127.55pt" />

     <tbody>

      <row>

       <entry>

       </entry>

       <entry>

       </entry>

       <entry>

       </entry>

       <entry>

       </entry>

      </row>

      <row>

       <entry>Målnummer:</entry>

       <entry>B86-05</entry>

       <entry>Avdelning:</entry>

       <entry>2</entry>

      </row>

      <row>

       <entry>Domsnummer:</entry>

       <entry>
     
       </entry>

       <entry>

       </entry>

       <entry>

       </entry>

      </row>

     </tbody>

    </tgroup>

    <tgroup cols="2">

     <colspec colwidth="95.40pt" />

     <colspec colwidth="273.15pt" />

     <tbody>

      <row>

       <entry>Avgörandedatum:</entry>

       <entry>2007-04-04</entry>

      </row>

      <row>

       <entry>Rubrik:</entry>

       <entry>Bestämmelsen i 8 § smugglingslagen om "tull, skatt eller annan avgift"
har befunnits tillämplig i fråga om en i EG-förordningen nr (EEG)
1470/2001 föreskriven antidumpningstull. Det har ansetts förenligt med
regeringsformens bestämmelser om normgivning och med legalitetsprincipen
att straffbestämmelsen såvitt gäller tullplikten fått sitt innehåll
utfyllt av föreskrifter i en EG-förordning. Undandragande av pålagor som
avses i den nämnda förordningen har bedömts rikta sig mot "det
allmänna". Även fråga om EG-förordningen utgör en in casu-lagstiftning.</entry>

      </row>

      <row>

       <entry>Lagrum:</entry>

       <entry>2 kap. 8 § och 12 §, 8 kap. 19 §, 10 kap. 5 § och 11 kap. 8 §
regeringsformen (1974:152)

1 § tredje stycket lagen (1976:633) om kungörande av lagar och andra
författningar

Lagen (1994:1500) med anledning av Sveriges anslutning till Europeiska
unionen

8 § lagen (2000:1225) om straff för smuggling

Lagen (1978:880) om betalningssäkring för skatter, tullar och avgifter

Tullagen (2000:1281)

Rådets förordning (EEG) nr 2658/87 av den 23 juli 1987 om tulltaxe- och
statistiknomenklaturen och om Gemensamma tulltaxan

Rådets förordning (EEG) nr 2913/92 av den 12 oktober 1992 om inrättandet
av en tullkodex för gemenskapen (tullkodexen)

Kommissionens förordning (EEG) nr 2454/93 av den 2 juli 1993 om
tillämpningsföreskrifter för rådets förordning (EEG) nr 2913/92 om
inrättandet av en tullkodex för gemenskapen (tillämpningskodexen)

Rådets förordning (EG) nr 384/96 av den 22 december 1995 om skydd mot
dumpad import från länder som inte är medlemmar i Europeiska gemenskapen

Rådets förordning (EG) nr 1470/2001 av den 16 juli 2001 om införande av
en slutgiltig antidumpningstull och slutgiltigt uttag av den preliminära
tull som införts på import av integrerade elektroniska kompaktlysrör med
ursprung i Folkrepubliken Kina

Kommissionens förordning (EG) nr 1582/2004 av den 8 september 2004 om
inledande av en undersökning rörande eventuellt kringgående av de
antidumpningsåtgärder som införts genom rådets förordning 1470/2001 om
införande av en slutgiltig antidumpningstull och slutgiltigt uttag av
den preliminära tull som införts på import av integrerade elektroniska
kompaktlysrör med ursprung i Folkrepubliken Kina

Rådets förordning (EG) nr 866/2005 av den 6 juni 2005 om utvidgning av
de slutgiltiga antidumpningsåtgärder som införts genom förordning (EG)
nr 1470/2001 för import av elektroniska kompaktlysrör med ursprung i
Folkrepubliken Kina

Artikel 133, artikel 135, artikel 249 och artikel 280.4 EG

Artikel VI i det Allmänna tull- och handelsavtalet 1994 (GATT 1994)

Avtalet om tillämpning av artikel VI i det Allmänna tull- och
handelsavtalet 1994 (GATT 1994)

WTO-avtalet den 15 april 1994 om ursprungsregler</entry>

      </row>

      <row>

       <entry>Rättsfall:</entry>

       <entry>EG-domstolens dom den 16 maj 1991 i mål C-358/89 Extramet Industrie SA
mot Europeiska gemenskapernas råd, REG 1992, s. I-3813

EG-domstolens dom den 11 juli 1996 i mål T-161/94 Sinochem Heilongjiang
mot Europeiska unionens råd, REG 1996 s. II-695

EG-domstolens dom den 26 september 2000 i mål T-80-97 Starways SA, REG
2000, s. II-3099

EG-domstolens dom den 13 september 2005 i mål C-176/03, kommissionen mot
rådet, REG 2005, s. I-07879

EG-domstolens dom den 20 oktober 2005 i mål C-247/04 Transport
Maatschappij Traffic BV mot Staatssecretariats van Economische Zaken,
REG 2005, s. I-9089

Europadomstolens dom den 25 maj 1993 Kokkinakis mot Grekland

Europadomstolens dom den 24 februari 1998 Larissis m.fl. mot Grekland

Europadomstolens dom den 15 november 1996 Cantoni mot Frankrike</entry>

      </row>

     </tbody>

    </tgroup>

    <tgroup cols="4">

     <colspec colwidth="95.40pt" />

     <colspec colwidth="92.10pt" />

     <colspec colwidth="58.00pt" />

     <colspec colwidth="123.05pt" />

     <tbody>

      <row>

       <entry>

       </entry>

       <entry>

       </entry>

       <entry>

       </entry>

       <entry>

       </entry>

      </row>

      <row>

       <entry>

       </entry>

       <entry>

       </entry>

       <entry>

       </entry>

       <entry>

       </entry>

      </row>

      <row>

       <entry>REFERAT</entry>

       <entry>

       </entry>

       <entry>

       </entry>

       <entry>

       </entry>

      </row>

     </tbody>

    </tgroup>

    <tgroup cols="1">

     <colspec colwidth="368.55pt" />

     <tbody>

      <row>

       <entry>Stockholms tingsrätt

Allmän åklagare väckte åtal vid Stockholms tingsrätt mot J.Ö., P.L.,
T.Ö. och J.L. med följande gärningspåståenden.

1. Grovt tullbrott (J.Ö., P.L. och T.Ö.) och medhjälp till grovt
tullbrott (J.L.)

Gärningar. Masterpiece AB har bedrivit rörelse bestående i bl.a. handel
med elektroniska kompakta gasurladdningslampor med ett eller flera
glasrör, s.k. lågenergilampor. J.Ö. har varit styrelseledamot,
verkställande direktör och firmatecknare samt ägare till moderbolaget.
T.Ö. har varit suppleant i styrelsen med behörighet att ensam teckna
bolagets firma och arbetat heltid i bolaget på konsultbasis. J.L. har
varit anställd hos bolaget.

P.L. har varit ägare och företrädare för Transworld Exports HK Co. Ltd.
i Hong Kong (Transworld), vilket bolag köpte lågenergilampor i eget namn
och sålde dem vidare till Masterpiece AB.

J.Ö., T.Ö. och P.L. har tillsammans och i samråd vid nedan angivna 24
tillfällen under tiden den 2 augusti 2001-den 29 januari 2004
uppsåtligen genom ombud lämnat oriktiga uppgifter om ursprungsland vid
tullbehandling i Stockholm och därigenom givit upphov till fara för att
tull om 578 298 kr, antidumpningstull om 12 744 204 kr och
mervärdesskatt om 3 330 625 kr undandras det allmänna, sammanlagt 16 653
127 kr. Den oriktiga uppgiften har bestått i att ursprungsland för
lågenergilamporna uppgetts vara Vietnam trots att varorna tillverkats i
Folkrepubliken Kina av företaget Changzhou Hailong Electronics &amp; Light
Fixtures Co. Ltd. och därmed sedan den 20 juli 2001 var belagda med en
slutgiltig antidumpningstull enligt Rådets förordning (EG) nr 1470/2001
av den 16 juli 2001.

(Fjärde stycket innehåller en uppställning över antal lampor och
undandraget belopp, fördelat på 24 taxeringsdagar.)

J.Ö., P.L. och T.Ö. har i syfte att kringgå antidumpningslagstiftningen
i samråd med andra personer överenskommit att transportera varorna från
Folkrepubliken Kina till Vietnam och där förse dem med oriktiga
ursprungscertifikat innan de transporterades vidare till Sverige.

P.L. har vidare med insikt om att varorna tillverkats i Folkrepubliken
Kina och att oriktiga ursprungscertifikat framställts, upprättat
leverantörsfakturor och packlistor utvisande att varorna sålts av
Transworld i Hong Kong och skeppats från Haiphong, vilka handlingar
tillsammans med ursprungscertifikaten utgjort underlag vid
tullbehandling. T.Ö. har handhaft bl.a. inköp och tullhantering genom
att tillse att erforderligt underlag för tulldeklaration skickades till
bolagets tullombud.

J.L. har med insikt om att antidumpningstull införts på import av
lågenergilampor med ursprung i Folkrepubliken Kina och att varorna
importerats därifrån, under tiden oktober 2001 till januari 2004 främjat
gärningarna genom att lägga beställningar och köpa in varorna från
Transworld och därefter granska och attestera fakturor från Transworld,
som utgjort underlag vid tullbehandling.

I andra hand yrkas ansvar mot P.L. och T.Ö. för medhjälp till grovt
tullbrott bestående i att de främjat gärningarna genom ovan beskrivet
förfarande.

Brotten är att anse som grova då falska eller osanna handlingar använts
och gärningarna utövats systematiskt och i större omfattning samt rört
mycket betydande belopp.

Lagrum. 8 § 1 st. och 10 § lagen (2000:1225) om straff för smuggling och
23 kap. 4 § BrB. Rådets förordning (EG) nr 1470/2001 av den 16 juli 2001
om införande av en slutgiltig antidumpningstull och slutgiltigt uttag av
den preliminära tull som införts på import av integrerade elektroniska
kompaktlysrör med ursprung i Folkrepubliken Kina. (Offentliggjord i
Europeiska gemenskapens officiella tidning den 19 juli 2001.)

2. Bokföringsbrott

J.Ö. har i egenskap av företrädare för Masterpiece AB med säte i Nacka,
under tiden augusti 2001 till januari 2004 uppsåtligen åsidosatt
bokföringsskyldigheten enligt bokföringslagen genom att underlåta att
bokföra tullar och skatter om sammanlagt drygt 16,6 mkr. Till följd
härav kan inte rörelsens förlopp, ekonomiska resultat eller ställning i
huvudsak bedömas med ledning av bokföringen.

Brottet är att anse som grovt då åsidosättandet av
bokföringsskyldigheten skett uppsåtligen och systematiskt och i
skatteundandragande syfte samt avsett betydande ekonomiska värden.

Lagrum. 11 kap. 5 § BrB.

Näringsförbud

Det yrkas att J.Ö. och T.Ö. skall meddelas näringsförbud.

J.Ö. i egenskap av styrelseledamot och verkställande direktör och T.Ö. i
egenskap av suppleant i styrelsen och faktisk företrädare för
Masterpiece AB, har grovt åsidosatt vad som ålegat dem i
näringsverksamhet och därvid gjort sig skyldiga till brott som inte är
ringa. Näringsförbud är påkallat från allmän synpunkt.

Lagrum. 1 §, 3 § 2 st. och 4 § lagen (1986:436) om näringsförbud.

När det gällde den del av gärningspåståendet som riktades mot J.L.
gjorde åklagaren inskränkningen att ansvaret skulle omfatta tillfällen
efter det att J.L. hade anställts i bolaget, dvs. från och med oktober
2001.

Tingsrätten (ordförande rådmannen Henrik Lagergren) anförde följande i
dom den 30 augusti 2004.

Yrkanden m.m.

- - -.

3.1 Viss lagstiftning som är aktuell i målet

1. Lagen (2000:1225) om straff för smuggling, smugglingslagen

2. Tullagen (2000:1281), tullagen

3.  Kommissionens förordning (EG) nr 255/2001 av den 7 februari 2001 om
införande av en preliminär antidumpningstull på import av integrerade
elektroniska kompaktlysrör med ursprung i Folkrepubliken Kina, som
trädde i kraft den 9 februari 2001, förordningen 255

4. Rådets förordning (EG) nr 1470/2001 av den 16 juli 2001 om införande
av en slutgiltig antidumpningstull och slutgiltigt uttag av den
preliminära tull som införts på import av integrerade elektroniska
kompaktlysrör med ursprung i Folkrepubliken Kina, som trädde i kraft den
20 juli 2001, förordningen 1470

5. Rådets förordning (EG) nr 384/96 av den 22 december 1995 om skydd mot
dumpad import från länder som inte är medlemmar i Europeiska
gemenskapen, grundförordningen

6. Rådets förordning (EEG) nr 2913/92 av den 12 oktober 1992 om
inrättandet av en tullkodex för gemenskapen, tullkodexen

7. Rådets förordning (EEG) nr 2658/87 av den 23 juli 1987 om tulltaxe-
och statistiknomenklaturen och om Gemensamma tulltaxan, tulltaxan

8. Europeiska konventionen den 4 november 1950 om skydd för de mänskliga
rättigheterna och grundläggande friheterna, som enligt lagen (1994:219)
om den europeiska konventionen den 4 november 1950 om skydd för de
mänskliga rättigheterna och grundläggande friheterna gäller som lag här
i landet, europakonventionen

9. Fördraget om upprättandet av europeiska gemenskapen, EG-fördraget

10. Lagen (1964:163) om införande av BrB, BrB:s promulgationslag

3.2 Bolag av intresse

Master Piece Aktiebolag, Master Piece, registrerades den 2 mars 1990.
Aktiekapitalet var 100 000 kr. Bolagets verksamhet angavs som handel med
mobiltelefoner och hushållsprodukter och därmed förenlig verksamhet.
J.Ö. registrerades som verkställande direktör och styrelseledamot och
T.Ö., far till J.Ö., som styrelsesuppleant. Firman tecknades av J.Ö. och
T.Ö. var för sig. Bolaget försattes i konkurs den 11 juni 2004.
Konkursförvaltare är advokaten Ö.J. Master Pieces var ett helägt
dotterbolag till Paradur S.A. med säte i Luxemburg. J.Ö. äger samtliga
aktier i det bolaget. Enligt årsredovisningarna ökade Master Pieces
nettoomsättning stadigt från 28 miljoner kronor för 1999 till 114
miljoner kronor för 2003. Under samma år steg den redovisade vinsten
från 1,2 miljoner kronor till 4,7 miljoner kronor. Master Pieces hade få
anställda i förhållande till omsättningen. Under tiden 2001-2003 hade
bolaget i medeltal fyra anställda. Därutöver arbetade J.Ö. och T.Ö. i
företaget, T.Ö. som konsult genom ett eget bolag. Under senare tid
arbetade T.Ö. i sådan omfattning för Master Piece att det i stort sett
var fråga om heltid. J.L. anställdes hos Master Piece år 2001 och
började gradvis arbeta i bolaget under slutet av det året. Master Pieces
verksamhet gick i varje fall under senare år ut på försäljning utan eget
lager. Bolaget tog emot beställningar från sina kunder och gjorde
därefter sina inköp; allt som köptes in var redan sålt.

Trans World Exports HK Co Ltd., Trans World, bildades 1998. Bolaget
bildades som s.k. lagerbolag och köptes av P.L. Han har ensam drivit
företaget, som är registrerat i Hongkong. Enligt P.L. har bolaget sedan
starten sysslat med konsultverksamhet i Fjärran Östern.

Changzhou Hailong Electronics &amp; Light Fixtures Co Ltd., Hailong, i
staden Changzhou, Jiangsu, Folkrepubliken Kina, är tillverkare av
lågenergilampor. I varje fall under den tid som är av intresse i detta
mål är Y.B.B. verkställande direktör och Y.H.Q. styrelseordförande. En
mr. T. är anställd på lägre nivå.

Construction Installation and Building Materials Co No 5, Construction,
är ett vietnamesiskt bolag med Handelsdepartementet som adress. Enligt
ett tillkännagivande av den 16 april 2002 som företetts i målet bildade
Hailong och Construction ett samriskbolag, Sino Viet Nam Hailong
Electrical Co. Ltd., i syfte att i framtiden bli en professionell
tillverkare av energibesparande lampor.

3.3 Benämning på vissa dokument

I målet har dokument benämnts med olika synonymer. I domen används
genomgående

- ursprungsintyg för Form A, GSP (Generalised System of Preferences),
Certificate of Origin och ursprungscertifikat samt

- konossement för Bill of Lading.

3.4 De tilltalades invändningar av rättslig natur

De tilltalade har bestritt ansvar för brott och gjort gällande att det
åklagaren påstått under åtalspunkten 1 inte utgör brottslig gärning.

P.L. och J.Ö., till vilka T.Ö. har anslutit sig, har invänt att
gärningarna under åtalspunkten 1 inte är brottsliga, eftersom erläggande
av antidumpningstull inte är straffsanktionerat genom 8 §
smugglingslagen. Som grund har de anfört att antidumpningstull enligt
förordningen 1470 inte är en tull i den mening som avses i 8 §
smugglingslagen. P.L. har med instämmande av T.Ö. också pekat på att
antidumpningstull tillfaller EU och gjort gällande att EU inte omfattas
av lokutionen det allmänna. Därutöver har de anfört att
antidumpningstull inte är föremål för beslut av Tullverket, vilket
enligt 8 § tredje stycket smugglingslagen är en förutsättning för att
straffstadgandet skall tillämpas. Samtliga tilltalade har vidare invänt
att förordningen 1470 är tillämplig endast på direkt import från Kina.
Enligt deras mening följer detta av bestämmelsens ordalydelse, av
regelverket för kringgåendeåtgärder enligt grundförordningen och av det
stora antal förordningar mot kringgående som finns. Förordningen 1470
skall således inte tillämpas på import från Vietnam, även om det skulle
vara så att varorna endast ”studsat” där. P.L. har därutöver anfört att
moms och ordinär tull inte skall debiteras på antidumpningstull.

P.L. och J.Ö. har, med instämmande av T.Ö., invänt att 8 §
smugglingslagen inte skall tillämpas då den strider mot överordnade
rättsregler, i första hand legalitetsprincipen i 2 kap. 10 § RF, artikel
7 i europakonventionen, 1 kap. 1 § BrB och 5 § BrB:s promulgationslag,
men i andra hand också principerna för normgivningsmakten i 8 kap. RF,
särskilt bestämmelserna om delegation i 8 kap. 7 §. Härutöver har de
invänt att förordningen 1470 genom att ange särskilda
antidumpningstullar för olika företag utgör in casu-lagstiftning som
strider mot både EG- fördragets artikel 249 och principerna bakom RF.

P.L. har slutligen, med hänvisning till invändningen att förordningen
1470 strider mot överordnad EG-rätt, yrkat att tingsrätten därför skall
inhämta förhandsavgörande från EG-domstolen och i avvaktan på avgörande
interimistiskt förklara att förordningen inte skall tillämpas i målet.
Tingsrätten uttalade att det inte fanns skäl att inhämta yttrande från
EG-domstolen i samband med att tingsrätten i huvudförhandlingens
inledningsskede tog ställning till yrkanden om att J.Ö. och P.L. skulle
försättas på fri fot på grund av att den åtalade gärningen under
åtalspunkten 1 inte utgör brott.

P.L., till vilken J.L. anslutit sig, har i samband med
huvudförhandlingens avslutande yrkat att förhandsbesked skall inhämtas i
frågan om nationell domstol äger tolka huruvida antidumpningspålagor kan
uttagas under en vanlig antidumpningsförordning vid kringgående utan
hänsynstagande till utvidgningsreglerna i kapitel 13 i grundförordningen
eller om denna tolkningsrätt exklusivt tillkommer EG-domstolen.

P.L. har, för det fall det är aktuellt att döma honom för brott, gjort
gällande att det som läggs honom till last begåtts utom riket och att
det därför finns krav på s.k. dubbel straffbarhet för att han skall
kunna fällas till ansvar.

3.5 Inställningar i övrigt till åklagarens yrkanden

3.5.1 J.Ö.

J.Ö. har bestritt ansvar för brott och förklarat att han varit av
uppfattningen att redovisningen i tulldeklarationer och vid
tullbehandlingen varit riktig.

- - -.

I fråga om de faktiska omständigheterna har J.Ö. vitsordat
gärningspåståendets första stycke. Det i tredje stycket angivna antalet
importtillfällen har vitsordats. Framräknade belopp har han förklarat
sig inte ifrågasätta. Han har bestritt att det angivits ett felaktigt
ursprungsland i antidumpningstullshänseende. Påståendet i femte stycket
om att något gjorts i samråd för att kringgå antidumpningslagstiftningen
har förnekats enligt följande. J.Ö. var av uppfattningen att monteringen
av lamporna skulle ske i Vietnam och att det inkluderades delar
tillverkade i Vietnam. Enligt hans uppfattning var ursprungsintygen
korrekta.

J.Ö. har, såvitt avser åtalspunkten 2, i enlighet med sin inställning
till gärningarna under åtalspunkten 1, förnekat att han gjort sig
skyldig till bokföringsbrott.

J.Ö. har bestritt yrkandet om näringsförbud i enlighet med sin
inställning i ansvarsdelen.

3.5.2 P.L.

P.L. har bestritt ansvar för brott.

I fråga om de faktiska omständigheterna har P.L. vitsordat
gärningspåståendets andra stycke, dvs. att han har varit ägare av och
ställföreträdare för Trans World och att han köpt uppgivet antal
lågenergilampor och sålt dem vidare till Master Piece. Det i tredje
stycket angivna antalet leveranstillfällen har vitsordats. P.L. har
också vitsordat att Vietnam inte är ursprungsland och att det angivna
kinesiska bolaget är tillverkare. Framräknade belopp har inte
ifrågasatts. Påståendet i femte stycket om att varorna transporterats
från Folkrepubliken Kina till Vietnam och att de därifrån transporterats
vidare till Sverige har vitsordats. Påståendena i sjätte stycket har
vitsordats. P.L. har gjort gällande att han hade en relativt
osjälvständig ställning i förhållande till Master Piece.

3.5.3 J.L.

J.L. har bestritt ansvar för brott. Han har gjort gällande att
lågenergilamporna inte importerats från Kina i den mening som avses i
antidumpningssammanhang. Antidumpningstull skall enligt hans mening inte
utgå på importen av lamporna. I subjektivt hänseende har han gjort
gällande att han inte haft någon insikt om det förfarande som låg bakom
importen.

Under alla omständigheter har J.L. gjort gällande att han inte har
ansvar för de sju första importtillfällena, dvs. till och med utgången
av år 2001, eftersom leveranstiden gör att de beställningarna gjorts
före hans anställning i bolaget.

I fråga om de faktiska omständigheterna som anges i stämningsansökan har
han vitsordat att han varit anställd i bolaget; han var säljare med
ansvar för inköp och försäljning.

3.5.4 T.Ö.

T.Ö. har bestritt ansvar för brott enligt följande. Han har inte haft
uppsåt att lämna felaktiga uppgifter. Såvitt han visste var lamporna
tillverkade i Vietnam i följd varav tullbehandlingen var riktig.

- - -.

I fråga om de faktiska omständigheterna har T.Ö. vitsordat det som
anförs om honom i gärningspåståendets första stycke, med undantag för
att han arbetat heltid på konsultbasis utöver de senaste åren. Han har
förnekat att han, som påstås i tredje stycket, lämnat felaktiga
uppgifter om ursprungsland. Beloppen i sig har han vitsordat, med
påpekandet att beslut att påföra tull synes saknas. T.Ö. har förnekat
att han ingått någon överenskommelse på sätt som påstås i femte stycket.
Han har beträffande sjätte stycket vitsordat att han var ansvarig för
tullbehandlingen, men förklarat att han inte var ansvarig för inköpen.

T.Ö. har bestritt yrkandet om näringsförbud i enlighet med sin
inställning i ansvarsdelen.

- - -

4 Domskäl

Målet gäller import till Sverige av elektroniska kompakta
gasurladdningslampor, även benämnda integrerade elektroniska
kompaktlysrör, s.k. lågenergilampor.

4.1 Invändningar av rättslig natur

4.1.1 Antidumpningstullens karaktär m.m.

P.L., J.Ö. och T.Ö. har invänt att 8 § smugglingslagen inte är
tillämplig då antidumpningstull inte är en tull i den mening som avses i
8 § smugglingslagen och gjort gällande att EU inte omfattas av
lokutionen det allmänna. P.L. har i denna del också pekat på vissa
språkliga skillnader mellan å ena sidan den svenska versionen och å
andra sidan de franska och engelska versionerna av förordningen 1470 när
det gäller det som i svensk version anges som antidumpningstull.

Tingsrättens bedömning

Tull är inte definierat i vare sig tullagen eller smugglingslagen. I
allmänt språkbruk avses med tull en skatt på främst varor importerade
från utlandet, men ibland även på exporterade varor. I förordningen
1470, vars svenska lydelse är gällande rätt, anges att den ifrågavarande
pålagan utgör tull. Det rör sig om en skyldighet att erlägga en summa
pengar vid import till EU-området av vissa produkter från ett
utomstående land. Det är inte fråga om en specialdestinerad avgift eller
en förvaltningsrättslig sanktionsavgift. I 1 § tullagen hänvisas till
vissa centrala EG-rättsliga tullbestämmelser; bl.a. tullkodexen.
Tullkodexen hänvisar till tulltaxan, som är en tillämpningsförordning
under tullkodexen. Såväl den generella tullsatsen, 2,7 procent, som den
särskilda antidumpningstullen avseende Hailong anges i tulltaxan. Det nu
anförda är tillräckligt för att det inte skall råda något tvivel om att
begreppet tull i 8 § smugglingslagen innefattar även sådan
antidumpningstull som skall utgå enligt förordningen 1470.

Antidumpningstull enligt förordningen 1470 och andra tullar enligt EG:s
tullagstiftning tillfaller, som P.L. och J.Ö. påpekat, EU. För att 8 §
smugglingslagen skall vara tillämplig skall det föreligga fara för att
tull, annan skatt eller avgift skall undandras det allmänna. EU har
sådana offentligrättsliga befogenheter att det skulle te sig främmande
att jämställa unionen med privata rättssubjekt. EU har en sådan karaktär
att unionen faller under beteckningen det allmänna i den mening
begreppet har i 8 § smugglingslagen.

4.1.2 Beslutsförfarandet vid uttagande av antidumpningstull

P.L. och J.Ö. har invänt att Tullverket inte fattar beslut om uttagande
av antidumpningstull i den mening som avses i 8 § smugglingslagen, då
tullen i fråga har instiftats av EU.

Tingsrättens bedömning

Enligt 8 § tredje stycket smugglingslagen är bestämmelsen i paragrafen
tillämplig endast i fråga om sådana tullar, andra skatter och avgifter
som Tullverket skall besluta. Av tullkodexen framgår att materiella
tullbestämmelser utfärdas av EU:s institutioner, men också att det är
den ansvariga tullmyndigheten enligt nationell rätt som fattar
debiteringsbeslut och andra beslut på tillämpningsnivån. Härav följer
att Tullverket beslutar om de tullar och den mervärdesskatt som omfattas
av åtalet i den mening som krävs för att 8 § smugglingslagen skall bli
tillämplig.

4.1.3 Ursprungsland och kringgåendeåtgärder

De tilltalade har gjort gällande att den påstådda gärningen inte är
otilllåten eftersom förordningen 1470 endast omfattar direkt import från
Kina. Som grund för denna inställning har de anfört följande. En produkt
som tillverkats i Kina kan inte bli föremål för antidumpningstull enligt
förordningen 1470 om den har omlastats i Vietnam. Artikel 13 i
grundförordningen reglerar förfarandet då varor tillverkade i ett land
som omfattas av antidumpningstullen importeras till ett tredje land för
att sedan efter en eventuell omarbetning reexporteras till EU-området.
Förfarandet enligt artikel 13 i grundförordningen, som uttryckligen
avser kringgående av åtgärder mot dumpning, utmynnar i en utvidgning av
antidumpningstullens omfattning, om kringgående konstateras. Regleringen
i grundförordningen av förfarandet vid kringgående medför att
grundförordningen, som är en överordnad norm i förhållande till
förordningen 1470, inte ger utrymme för att hantera kringgående på annat
sätt än i enlighet med vad grundförordningen föreskriver. Att så är
fallet styrks genom att det finns en mängd förordningar angående
inledande av undersökningar med anledning av påstått kringgående av
antidumpningstullar, t.ex. kommissionens förordning (EG) nr 2261/ 2002
av den 18 december 2002 om inledande av en undersökning beträffande
påstått kringgående, genom import av vissa andra zinkoxider med ursprung
i Folkrepubliken Kina och import av vissa zinkoxider som avsänts från
Socialistiska republiken Vietnam, av de antidumpningsåtgärder som genom
rådets förordning (EG) nr 408/2002 införts på import av vissa zinkoxider
med ursprung i Folkrepubliken Kina, och om registrering av sådan import.
Av skälen till den förordningen framgår att grunden för inledandet av
undersökningen var att hindra kringgående av gällande
antidumpningsregler beträffande kinesiska produkter genom omlastning i
Vietnam. Således har kommissionen och rådet uppenbarligen ansett att
antidumpningsförordningar inte omfattar produkter som omlastats före
importen till EU. Detta innebär i sin tur att det i artikel 13
stipulerade förfarandet mot kringgående är ett exklusivt remedium.

Tingsrättens bedömning

Förordningen 1470 avser enligt sin ordalydelse angivna lampor med
ursprung i Folkrepubliken Kina. Begreppet ursprung definieras inte i
förordningen. I artikel 1.3 i grundförordningen stadgas att exportlandet
normalt skall vara ursprungslandet men att ett mellanliggande land kan
betraktas som exportland, utom när produkterna exempelvis endast
omlastas i det landet, när de inte har tillverkats där eller när det
inte finns något jämförbart pris för produkterna i det landet.

I 2 kap. tullkodexen behandlas varors ursprung. Artiklarna 23-26
definierar ursprung som inte medför förmånsbehandling av varorna i
angivna syften. Enligt artikel 23.1 avses med varor som har sitt
ursprung i ett land sådana varor som i sin helhet har framställts i
detta land. Vad som avses med uttrycket i sin helhet framställts i ett
land framgår av artikel 23.2. Av artikel 24 framgår att varor som
tillverkats i mer än ett land skall anses ha sitt ursprung i det land
där den genomgick den sista väsentliga och ekonomiskt berättigade
bearbetningen eller behandlingen som skedde i ett företag rustat för
ändamålet och som i vart fall innebar ett viktigt steg i tillverkningen.
Artikel 25 stadgar att bearbetning eller behandling i den mening som
avses i artikel 24 inte omfattar fall där det står klart att syftet med
åtgärden enbart varit att kringgå tullbestämmelserna.

Av det nu anförda kan man sluta sig till att i EG:s tullagstiftning
avses med ursprung och ursprungsland det land i vilket en produkt har
framställts och från vilket den ursprungligen har exporterats. Detta
överensstämmer också med vanligt språkbruk. Förordningen 1470 kan
således inte anses vara begränsad till att gälla endast lampor som
forslats direkt från Kina till EU. Om de i målet aktuella lamporna inte
påtagligt har modifierats i ett tredje land är det fråga om lampor med
ursprung i Folkrepubliken Kina.

Artikel 13 i grundförordningen anvisar ett förfarande för lagstiftning
mot kringgående av åtgärder mot dumpning. I artikeln stadgas att
kringgående skall definieras som en förändring av handelsmönstret mellan
tredje land och gemenskapen som härrör från vissa angivna förfaranden
för vilka ingen annan tillräcklig grund eller ekonomiskt berättigande
finns än införande av antidumpningstullen, om det finns bevis för att
verkningarna av denna tull undergrävs på visst sätt. Redan de omfattande
verkningar som krävs för att det relativt komplicerade förfarandet för
utvidgning skall aktualiseras tyder starkt på att utvidgning inte kan
vara avsett som ett exklusivt remedium vid alla slags åtgärder i syfte
att kringgå en antidumpningstull. Vidare är det uppenbart att utvidgning
skulle vara i stort sett verkningslöst mot import i mindre skala.
Slutligen riktar sig artikel 13 i grundförordningen enligt sin
ordalydelse till lagstiftaren, medan förordningen 1470 enligt sin
ordalydelse har omedelbara rättsverkningar för enskilda. Således kan
förfarandet som anvisas i artikel 13 i grundförordningen inte anses vara
ett exklusivt remedium mot allt kringgående av antidumpningstullar.

Sammanfattningsvis finner tingsrätten att varken regleringen i fråga om
kringgående i grundförordningen eller tolkningen av begreppet ursprung i
förordningen 1470 kan anses medföra att lampor av ifrågavarande slag som
omlastats i Vietnam faller utanför tillämpningsområdet för förordningen
1470.

4.1.4 Moms och ordinär tull

P.L. har invänt att moms och ordinär tull inte skall debiteras på
antidumpningstull.

Tingsrätten finner att invändningen saknar relevans för rättens
bedömning då beloppens storlek inte fastställs i brottmålsdomen.

4.1.5 Legalitetsprincipen

P.L. och J.Ö. har invänt att legalitetsprincipens förbud mot obestämda
straffbestämmelser medför att 8 § smugglingslagen inte skall tillämpas,
då den regelmassa som omfattas av lagrummet är alltför vittomfattande
och svårtillgänglig och då avgränsning saknas.

Tingsrättens bedömning

Invändningen har bäring på kravet att en straffbestämmelse skall vara så
avgränsad och bestämd att den enskilde har rimliga förutsättningar att
förutsäga huruvida en viss gärning är kriminaliserad eller ej. Det är
fråga om ett s.k. blankettstraffbud, som straffsanktionerar vissa
angivna överträdelser av tullagstiftningen. För att utröna omfattningen
av det i 8 § smugglingslagen straffbelagda området måste man ta del av
EG:s tullagstiftning. I förarbetena till smugglingslagen anges att de
EG-rättsliga utfyllnadsnormerna framgår av tulltaxan, som innehåller
tillämpningsföreskrifter till tullkodexen. Förordningen 1470 och
tillämplig tullsats för de ifrågavarande lamporna upptas i tulltaxans
bilaga 3.

Enligt uttalanden i doktrinen kan blankettstraffbud som är
normgivningsexterna, dvs. där utfyllnadsnormen utfärdas av annan än den
svenske lagstiftaren, i vissa fall anses strida mot legalitetsprincipen,
se Petter Asp, EU och straffrätten, Uppsala 2002, s. 284 ff. Detta
gäller särskilt om blankettstraffbudet är öppet till sin karaktär, dvs.
ej begränsat till vissa specifika normer, och dynamiskt i den meningen
att utfyllnadsnormerna kan ändras oberoende av straffbestämmelsens
lydelse. Med Petter Asps terminologi är 8 § smugglingslagen ett öppet,
dynamiskt och normgivningsexternt blankettstraffbud. Det är avgränsat
till tullagstiftningens område. Frågan är om avgränsningen i detta fall
är tillräcklig.

Gemenskapens tullagstiftning är mycket omfattande. Tulldatabasen TARIC
omfattar ca 3 300 olika rättsakter. Vidare är bestämmelserna inte
tillgängliga för den enskilde på samma sätt som gäller för svenska
författningar. Det är förenat med vissa svårigheter att utröna om och i
vilken omfattning en viss vara är belagd med tull. Av varje enskild
förordning är i regel huvuddelen överväganden och endast en mindre del
bestämmelser med rättsverkningar för den enskilde. Detta talar för att
straffbestämmelsen i 8 § smugglingslagen kan strida mot
legalitetsprincipen. Emellertid har Europadomstolen i dom den 15
november 1996 i mål 17862/91, Cantoni mot Frankrike, vid prövning av
påstått brott mot europakonventionens artikel 7 avseende den för
legalitetsprincipen relevanta förutsägbarheten, uttalat att kravet på
förutsägbarhet i stor utsträckning får anses variera beroende på
bestämmelsens innehåll, ämnesområde och målgrupp och att en bestämmelse
kan stå i överensstämmelse med legalitetsprincipen även om den berörda
personen måste söka juridisk rådgivning för att utröna dess lydelse.
Enligt domstolen gäller detta särskilt yrkesmän, som kan antas göra
professionella bedömningar av olika förutsättningar för sin verksamhet.

Det är möjligt att i EU:s offentliga databas TARIC söka efter
tullbestämmelser utifrån bl.a. varuslag. Tullbestämmelserna riktar sig
till dem som yrkesmässigt sysslar med import och export. Regelsystemet
behöver därför enligt tingsrättens mening inte vara lika lättillgängligt
som bestämmelser som riktar sig till en bredare allmänhet. Tingsrätten
finner på grund av det anförda att 8 § smugglingslagen inte står i
konflikt med legalitetsprincipen.

4.1.6 Straffrättslig normgivningskompetens

P.L. och J.Ö. har invänt att 8 § smugglingslagen innebär ett indirekt
överlämnande av straffrättslig kompetens till EG, vilket strider mot RF,
och att lagrummet därför inte skall tillämpas. De har hänvisat till
bl.a. Svea hovrätts dom den 12 juli 2004 i mål B 8536-03. I det målet
prövades frågan huruvida normgivningsbestämmelserna i RF tillåter att en
viss myndighetsföreskrift är sanktionerad med fängelse. Hovrätten fann
det stå i strid med det i 2 kap. RF stadgade kravet på lagform för
frihetsbegränsande bestämmelser att en förvaltningsmyndighet utfyller
ett blankettstraffstadgande som innehåller fängelsepåföljd på ett sätt
som innebär att det är förvaltningsmyndigheten som bestämmer den gärning
som är straffbar.

Tingsrättens bedömning

Europeiska gemenskapen har ingen positiv straffrättslig kompetens.
Karaktären av blankettstraffbud innebär dock att gemenskapen avgör det
område som 8 § smugglingslagen straffbelägger. Den åberopade
hovrättsdomen tar ställning i frågan om 8 kap. RF medger delegation till
en svensk förvaltningsmyndighet. Överlåtelse av beslutanderätt inom
ramen för samarbetet i Europeiska unionen regleras i 10 kap. 5 § RF. Av
förarbetena till det lagrummet framgår att det kan finnas normer som
gäller i Sverige utan att kunna härledas ur RF:s bestämmelser om
normgivningsmakten. Europeiska gemenskapens normgivningskompetens är
således inte fullständigt underordnad RF. Frågan om otillåtet
kompetensöverskridande kan därför inte ges något allmängiltigt svar.
Istället får den avgöras med hänsyn till överväganden i det enskilda
fallet.

Ett helt öppet och obegränsat blankettstraffbud skulle kunna anses
utgöra ett grundlagsvidrigt överlämnande av positiv straffrättslig
kompetens (jfr Asp a.a. s. 306). I förevarande fall finns dock en
avgränsning till tullagstiftningens område. Bestämmelsen kan inte anses
vara så vidsträckt att RF:s regler kan anses ha åsidosatts. Det faktum
att bestämmelsen är sanktionerad med fängelsestraff strider därför inte
mot RF. Tingsrätten finner mot bakgrund av det anförda att 8 §
smugglingslagen inte strider mot RF:s bestämmelser i fråga om delegation
av normgivningsmakten.

4.1.7 In casu-lagstiftning

P.L. och J.Ö. har anfört att 8 § smugglingslagen inte skall tillämpas då
den på grund av utformningen av förordningen 1470 innebär att vissa
företag genom lag drabbas av särskilda rättsverkningar som inte drabbar
andra liknande företag.

Tingsrätten gör följande bedömning. Förordningen 1470 riktar sig inte
mot de där angivna kinesiska företagen, utan mot envar som till EU
importerar produkter tillverkade av dessa företag. Att förordningens
bestämmelser har ekonomiska återverkningar för de där namngivna
företagen innebär inte att det är fråga om in casu-lagstiftning. Således
är förordningen, och därigenom också 8 § smugglingslagen, generell till
sin karaktär.

4.1.8 Giltigheten av förordningen 1470

P.L. och J.Ö. har invänt att förordningen 1470 strider mot överordnad
EG-rätt och således inte skall tillämpas. Som grund har följande
anförts. Hailong borde ha bedömts vara ett marknadsmässigt företag. Det
saknas motivering till beslutet att inte anse bolaget marknadsmässigt.
Det är felaktigt att använda Mexiko vid den jämförelse som skall göras
under antidumpningsutredningen. Istället borde det kinesiska bolaget
Lisheng Electronic &amp; Lightning Co. Ltd. ha använts. Om den jämförelsen
gjorts hade Hailongs dumpningsmarginal blivit 0, då företagets produkter
inte är prisdumpade. P.L. och J.Ö. har i denna del yrkat att tingsrätten
skall inhämta förhandsavgörande från EG-domstolen i frågan och att
tingsrätten interimistiskt skall förklara att förordningen inte skall
tillämpas i detta mål. I frågan om interimistiskt beslut har de hänvisat
till EG-domstolens dom den 21 februari 1991 i de förenade målen C-143/88
och C-92/89 avseende begäran om förhandsavgörande av Finanzgericht
Hamburg i mål Zuckerfabrik Süderdithmarschen AG ./. Hauptzollamt Itzehoe
och Finanzgericht Düsseldorf i mål Zuckerfabrik Soest GmbH ./.
Hauptzollamt Paderborn.

Tingsrättens bedömning

När en fråga om en rättsakts giltighet uppkommer vid en nationell
domstol får den domstolen, om den anser att ett beslut i frågan är
nödvändigt för att döma i saken, begära att EG-domstolen meddelar ett
förhandsavgörande. För att det skall vara aktuellt att begära ett
förhandsavgörande måste det enligt tingsrättens mening finnas grundad
anledning att tro att rättsakten är ogiltig.

Beslutet att inte bevilja vissa kinesiska tillverkare marknadsekonomisk
status refereras i korthet i skäl 16 i förordningen 255. I skäl 14 i
förordningen 1470 bekräftas bl.a. den slutsatsen. Det saknas anledning
att ifrågasätta de överväganden som ligger till grund för att inte
bevilja Hailong marknadsekonomisk status.

I skälen till förordningen 1470 framgår att det förekommit kritik mot
kommissionens förslag att använda Mexiko som jämförelseland och att
normalvärdet på de aktuella produkterna istället borde beräknats utifrån
de kinesiska fabriker som beviljats marknadsekonomisk status.
Anledningen till att inte inhemska tillverkare använts vid jämförelsen
redovisas i skäl 11. Där framhålls att artikel 2.7 i grundförordningen
föreskriver att normalvärdet vid import från länder som Folkrepubliken
Kina skall fastställas på grundval av priset eller det konstruerade
värdet i ett tredje land med marknadsekonomi. Tingsrätten finner inte
skäl för någon annan tolkning av den artikeln.

Skälen för valet av Mexiko som tredje land redovisades i förordningen
255, skäl 26 ff. I förordningen 1470 bekräftas valet av Mexiko, skäl 12.
Det saknas anledning att ifrågasätta det ställningstagandet.

Det har inte heller i övrigt framkommit något som utgör skäl att
ifrågasätta giltigheten av förordningen 1470. Tingsrätten anser därför
inte att ett förhandsavgörande av EG-domstolen i frågor om giltigheten
och tolkningen av förordningen 1470 är nödvändigt för att döma i saken.

På grund av tingsrättens ställningstagande i frågan om inhämtande av
förhandsavgörande saknas anledning att pröva om det i ett mål som det
aktuella finns förutsättningar att interimistiskt förklara att
förordningen 1470 inte skall tillämpas i målet.

4.1.9 Dubbel straffbarhet m.m.

P.L. har hävdat att s.k. dubbel straffbarhet är en förutsättning för att
han skall kunna fällas till ansvar.

Tingsrätten gör följande bedömning. Det brott som P.L. åtalats för har
fullbordats i Sverige. Därmed omfattas det inte av kravet på dubbel
straffbarhet. Det blir inte heller aktuellt att pröva frågan om
förordnande skulle ha krävts för att väcka åtal.

Av det som anförts under detta avsnitt framgår att tingsrätten anser att
det inte finns fog för de invändningar av rättslig natur som framställts
mot åtalet. Tingsrätten har också funnit att det inte föreligger sådana
tveksamheter om tolkningen av den i målet aktuella EG-rätten att det
finns skäl att inhämta förhandsavgörande av EG-domstolen i någon fråga.

4.2 Skuldfrågan i övrigt avseende åtalspunkten 1

På åklagarens begäran har K.L., J-O.J., H-E.P., P.G., H.J. och B.E.
hörts som vittnen. Vidare har en omfattande skriftlig bevisning
genomgåtts på åklagarens begäran. P.L. har också åberopat skriftlig
bevisning som genomgåtts.

4.2.1 Begreppet kringgående

Av det som anförs i avsnitt 4.1.3 framgår att kringgående i varje fall i
det närmaste legaldefinieras i grundförordningen. I den betydelsen
används ordet också i den del av EG-rätten som har med
antidumpningsåtgärder att göra. Åklagaren har i gärningspåståendets
femte stycke använt ordet kringgå i en mera allmän betydelse. Så kommer
ordet också att användas i det följande.

4.2.2 Åklagarens sakframställning

Master Piece började vid sidan av import av andra produkter, främst
hushållsmaskiner, under 1998 att importera lågenergilampor från
Folkrepubliken Kina. Lamporna tillverkades av Hailong. Lamporna köptes
inte direkt av Hailong utan av Trans World, som fungerade som Master
Pieces agent. Master Piece sålde i sin tur lamporna till ett antal stora
affärskedjor i Sverige, som Åhléns, Clas Ohlson, Överskottsbolaget och
Svenska Elkedjan. Även om lamporna inte var den enda produkten som
Master Piece sålde, var den ekonomiska betydelsen inte obetydlig -
enligt J.Ö. 8 procent av omsättningen. Under tiden januari 2001 till den
21 april 2004 uppgick försäljningen av lampor till drygt 31 miljoner
kronor, inkl. returavgifter. Lamporna köptes för 21,3 miljoner kronor
(tullvärde, dvs. inkl. frakt och försäkring) från Trans World.

Genom förordningen 255, som trädde i kraft den 9 februari 2001, belades
import av lågenergilampor tillverkade i Kina med en antidumpningstull.
Förordningen 1470 innebar att lågenergilampor tillverkade av Hailong
belades med en antidumpningstull efter en tullsats om 59,5 procent på
nettopriset fritt gemenskapens gräns före tull.

Efter det att antidumpningstull infördes skall Master Pieces import av
lågenergilampor ha skett från Vietnam enligt de handlingar som
presenterats vid tullbehandling. Enligt tulldeklarationer och
ursprungsintyg skall lamporna ha tillverkats av Construction i Haiphong.
Detta innebar att importen blev tullfri. I själva verket har samtliga 24
sändningar som omfattas av åtalet i sin helhet bestått av lampor
tillverkade av Hailong i Kina som endast omlastats i Haiphong. De
ursprungsintyg som företetts och som utvisar att lamporna är tillverkade
av Construction i Vietnam är i varje fall oriktiga. Master Pieces har
hela tiden genom Trans World köpt lamporna av Hailong. Samtliga
tilltalade har känt till att det var fråga om lampor tillverkade av
Hailong i Kina och att Master Piece vid tullbehandlingen lämnat oriktiga
uppgifter om lampornas ursprung.

I samråd med företrädare för Hailong enades man om följande upplägg för
att undgå antidumpningstull. Hailong skulle som tidigare tillverka
lamporna, som sedan skulle transporteras till Vietnam. Där lades
Construction in som ett mellanled. Utåt skulle Construction framstå som
tillverkare. Trans World skulle stå som köpare från Construction och
sälja lamporna vidare till Master Piece. Lamporna transporterades med
båt från Shanghai till Haiphong. Där lastades lamporna om till nya
containrar, som således hade andra nummer än de ursprungliga. Lamporna
importerades sedan till Sverige i de containrar som hade Haiphong som
utskeppningshamn. Varje sändning försågs med ett oriktigt ursprungsintyg
som utvisade att lamporna producerats i Vietnam. De oriktiga intygen
skall ha kostat 2 000 US-dollar. Denna kostnad stod Hailong för.

Närmare om förfarandet vid inköp

När Master Piece fick en beställning på lågenergilampor från en kund i
Sverige lade Master Piece sin beställning hos Trans World. P.L. skickade
beställningen vidare till mr. Y., som företrädde både Hailong och
Construction. Lamporna tillverkades och förpackades i enlighet med
kundernas önskemål av Hailong. När allt var klart aviserades Trans World
genom faktura och följesedel. P.L. utfärdade då i sin tur faktura och
följesedel, som skickades till Master Piece. Därefter utfärdades
transporthandlingar, ursprungsintyg och konossement. Master Piece
betalade Trans World, som i sin tur betalade Construction. När
betalningen gjordes var godset i allmänhet på väg till Sverige.

Företrädare för Hailong lät framställa ursprungsintyg. Dessa skickades
direkt till Master Piece. Konossement utfärdades av speditören Schenker.
Trans World fick i de flesta fall kopior av dessa dokument.

Hailong stod för fraktkostnaden från Shanghai till Haiphong. Frakten
från Haiphong till Sverige sköttes av Schenker och betalades av Master
Piece.

Särskilt om P.L:s och Trans Worlds roll

Trans World har agerat mellanhand mellan Master Piece och tillverkaren
Hailong på sätt som framgått av det nyss anförda. Därmed har företrädare
för Master Piece undgått att ha synlig direktkontakt med Hailong och
Construction.

P.L. har deltagit i händelseförloppet genom att presentera upplägget för
J.Ö. Han har också utnyttjat det och tjänat på det genom det påslag om
ca 23 procent som Trans World hade på försäljningarna till Master Piece.
P.L. har med insikt om upplägget och med kännedom om de oriktiga
ursprungsintygen utfärdat fakturor och följesedlar utvisande att
lamporna sålts av Trans World och skeppats från Haiphong; dokument som
P.L. skickat till Master Piece, som använt dem som underlag vid
tullbehandling tillsammans med de oriktiga ursprungsintygen.

4.2.3 De tilltalades berättelser

- - -

4.2.4 Vittnesförhör

- - -

4.2.5 Tingsrättens bedömning

Som framgår ovan under avsnitt 4.1.3 anser tingsrätten att skyldighet
att betala tull och antidumpningstull förelåg vid import till EU av
lågenergilampor tillverkade av Hailong, även om omlastning skett i
Vietnam. Första fråga att besvara blir då om några av de lampor som
omfattas av åtalet har tillverkats i Vietnam. Av T.Ö:s anteckningar
framgår att den 20 april 2001 varken tillverkades eller monterades några
lampor hos Construction i Vietnam. Enligt ett tillkännagivande om
bildande av ett samriskbolag skrev Hailong och Construction den 16 april
2002 att de hade för avsikt att samriskbolaget skulle komma att bli en
professionell tillverkare av energibesparande lampor i framtiden. I
P.L:s rapport från ett möte med mr. Y. den 3 augusti 2003 finns
antecknat att idén med fabriken i Vietnam förut bara var att få
ursprungsintyg, men att de nu skall börja producera där. I rapporten
nämns också att några maskiner anlänt och att andra maskiner skall
skeppas till Vietnam. Slutligen skrev P.L. i en rapport från ett möte
med mr. Y. så sent som den 20 mars 2004 som återfunnits i J.Ö:s dator
att maskiner för tillverkning av rör anlänt till Vietnam och att de
hoppas kunna börja producera lampor där i april-maj. Redan av den nu
redovisade skriftliga bevisningen framgår entydigt att alla lampor som
omfattas av åtalet har ursprung hos Hailong i Kina. Vidare får P.L.
anses ha vitsordat att alla lampor i sin helhet har tillverkats hos
Hailong. J.L. har också redovisat att han varit av uppfattningen att
samtliga lampor faktiskt tillverkats i Kina. Enligt tingsrättens mening
är det således ställt utom rimligt tvivel att samtliga i målet aktuella
lampor i sin helhet tillverkats av Hailong i Kina. Det har inte
framkommit något som tyder på att det funnits något annat skäl för
transporten via Vietnam än att undgå antidumpningstull.

Det nu anförda innebär att tingsrätten finner att de lampor som omfattas
av åtalet är sådana lågenergilampor med ursprung i Folkrepubliken Kina
på vilka förordningen 1470 är tillämplig, att dessa lampor därmed sedan
den 20 juli 2001 varit belagda med en slutlig antidumpningstull, att
lamporna i syfte att kringgå antidumpningslagstiftningen transporterats
från Folkrepubliken Kina till Vietnam och att de där försetts med i
varje fall oriktiga ursprungsintyg innan de transporterades vidare till
Sverige. Det innebär också att oriktiga uppgifter lämnats om
ursprungsland vid tullbehandling i Stockholm och att den oriktiga
uppgiften bestått i att ursprungsland för lågenergilamporna uppgetts
vara Vietnam trots att de tillverkats i Folkrepubliken Kina av Hailong.
De oriktiga uppgifterna om ursprungsland som lämnats vid
tullbehandlingen har givit upphov till att fara för att tull,
antidumpningstull och mervärdesskatt undandragits det allmänna.

J.Ö:s skuld

Åklagaren har påstått att J.Ö. tillsammans och i samråd med andra
uppsåtligen genom ombud lämnat oriktiga uppgifter om ursprungsland vid
tullbehandling med angivna följder och att J.Ö. i samråd med andra i
syfte att kringgå antidumpningslagstiftningen överenskommit att
transportera varorna från Folkrepubliken Kina till Vietnam och där förse
dem med oriktiga ursprungsintyg innan de transporterades vidare till
Sverige.

Tingsrätten har nyss konstaterat att de uppgifter som lämnats vid
tullbehandlingen var oriktiga och att lamporna transporterats via
Vietnam i syfte att kringgå antidumpningslagstiftningen. Av den
åberopade e-posttrafiken, särskilt det som skrivs om Vietnamproblemet
och luftbubbla i J.Ö:s e-postmeddelande till P.L. och hans
e-postmeddelande till mr Y. och T. angående handlingar som behövdes
inför tullens besök hos Master Piece för att hindra tullen från att resa
till Vietnam framgår att J.Ö. var på det klara med att lamporna
tillverkades hos Hailong i Kina och att detta doldes genom omlastningen
i Vietnam. Hans förklaringar, att Vietnamproblemet och luftbubbla skulle
avse leveransproblem och att det var handlingar med riktigt innehåll han
efterfrågade är inte trovärdiga. Även av det förhållandet att han
medverkade i det möte hos Hailong som dokumenterades av T.Ö. framgår det
att J.Ö. kände till att lamporna tillverkades hos Hailong och att de
transporterades via Vietnam i syfte att kringgå
antidumpningslagstiftningen. J.Ö:s ställning i Master Piece innebär att
han har ansvar för att Master Piece tullombud lämnat oriktiga uppgifter
om lampornas ursprungsland.

Av det T.Ö. antecknat från mötet hos Hailong och det P.L. berättat kan
man dra slutsatsen att upplägget med transport via Vietnam och där
utfärdade ursprungsintyg presenterades av företrädare för Hailong och
accepterades av J.Ö. Han har därigenom ingått den av åklagaren påstådda
överenskommelsen. Åklagaren har således styrkt sitt gärningspåstående i
sin helhet vad gäller J.Ö:s beteende i denna del.

P.L:s skuld

Åklagaren har påstått att P.L. tillsammans och i samråd med andra
uppsåtligen genom ombud lämnat oriktiga uppgifter om ursprungsland vid
tullbehandling med angivna följder och att P.L. i samråd med andra i
syfte att kringgå antidumpningslagstiftningen överenskommit att
transportera varorna från Folkrepubliken Kina till Vietnam och där förse
dem med oriktiga ursprungsintyg innan de transporterades vidare till
Sverige. Åklagaren har vidare påstått att P.L. med insikt om att varorna
tillverkats i Folkrepubliken Kina och att oriktiga ursprungsintyg
framställts, upprättat leverantörsfakturor och packlistor utvisande att
varorna sålts av Trans World och skeppats från Haiphong, vilka
handlingar tillsammans med ursprungsintygen utgjort underlag vid
tullbehandling.

Tingsrätten har inledningsvis i detta avsnitt konstaterat att de
uppgifter som lämnats vid tullbehandlingen var oriktiga och att lamporna
transporterats via Vietnam i syfte att kringgå
antidumpningslagstiftningen.

Av åberopad e-posttrafik och egna uppgifter framgår att P.L. haft
kännedom om att lamporna tillverkades i Folkrepubliken Kina och att
oriktiga ursprungsintyg framställts. Han har också vitsordat att han
upprättat de handlingar som åklagaren hävdat och att dessa tillsammans
med ursprungsintygen utgjort underlag vid tullbehandling. Enligt vad han
själv berättat var det han som för J.Ö. presenterade upplägget som
innebar att lamporna skeppades över Vietnam till Sverige. Det är också i
övrigt P.L. som haft huvuddelen av kontakterna med företrädarna för
Hailong. Även om hans ställning i förhållande till Master Piece
förefaller att ha varit något osjälvständig i synnerhet som inkomsterna
från försäljningarna till det bolaget under flera år utgjort Trans
Worlds huvudsakliga intäkter, är det klart att P.L. haft ett stort
intresse av att fortsätta sälja lampor till Master Piece. Konstruktionen
med inköp genom Trans World var också en förutsättning för att
kringgåendet av antidumpningslagstiftningen inte omedelbart skulle
uppdagas. Han får därför ses som en med J.Ö. jämbördig partner vid
överenskommelsen att kringgå antidumpningslagstiftningen på det sätt
åklagaren påstått. Av det nu anförda framgår att P.L. också varit
införstådd med att oriktiga uppgifter om ursprungsland skulle lämnas vid
tullbehandlingen.

Vad gäller leverantörsfakturor och packlistor kan först konstateras att
de i och för sig varit riktiga. Det har i målet inte påståtts annat än
att Hailong betalade frakten från Kina till Haiphong. Trans World har
sålt lamporna till Master Piece FOB Haiphong, varifrån de också skeppats
till Sverige. Leverantörsfakturor och packlistor har dock, även om de
speglar verkligheten, varit ett led i upplägget för att kringgå
antidumpningslagstiftningen.

Åklagaren har således styrkt sitt gärningspåstående vad gäller P.L:s
beteende. Enligt tingsrättens mening har P.L:s medverkan vid
genomförandet av gärningarna varit av sådan art och omfattning att han
skall dömas som gärningsman.

J.L:s skuld

Åklagaren har lagt J.L. till last att han, med insikt om
antidumpningstullen och varornas ursprung, främjat gärningarna genom att
lägga beställningar och köpa in varorna från Trans World och därefter
granska och attestera fakturor som utgjort underlag vid tullbehandling.

Först kan konstateras att J.L. hade insikt om att antidumpningstull
gällde för lampor med ursprung från Hailong i Kina. Vidare har han
vitsordat att han kände till att lamporna han sålde var tillverkade i
Kina. Av hans egen berättelse framgår att, om han inte med säkerhet
visste att de lampor som köptes in under hans tid i bolaget omfattades
av antidumpningstull, så höll han sig medvetet okunnig om den saken på
ett sådant sätt att han var fullständigt likgiltig. I varje fall har
hans förklaring om legalt undantag så klara drag av
efterhandskonstruktion att den kan lämnas utan avseende. Enligt
tingsrättens mening är e-posttrafik och annan skriftlig bevisning
tillräcklig för att det skall kunna konstateras att J.L. var medveten om
att lamporna omfattades av antidumpningstull och att någon sådan inte
erlades av Master Piece. Han har själv vidgått att han hade ansvar för
inköp och försäljning av de lampor som ankom till Sverige efter 2001 års
utgång. Med den självständiga ställning med ansvar för inköp och
försäljning han hade enligt samtliga tilltalades berättelser är det
klarlagt att han lagt de 17 beställningar som importerats efter utgången
av 2001, även om det vid något tillfälle kan ha varit så att någon annan
hos Master Piece översänt ordern till Trans World.

Vad gäller J.L:s befattning med fakturorna har det inte framkommit något
som vederlägger hans egna uppgifter om att han granskat dem med avseende
på att antal och pris stämde och att han attesterat dem när så var
fallet för att leverantören skulle få sin betalning, vilket låg utanför
hans ansvarsområde. Det är i och för sig riktigt att fakturorna legat
till grund för tullbehandlingen, men som tidigare påpekats under
rubriken P.L:s skuld var Trans Worlds fakturor inte oriktiga i sig.

Den fråga som skall besvaras blir mot bakgrund av det nyss anförda om
J.L. som anställd genom att lägga beställningarna och göra inköpen av
varorna med insikt om att de omfattades av angivna pålagor som bolaget
undandrog sig att betala gjort sig skyldig till medhjälp till de
gärningar J.Ö. och P.L. befunnits ha utfört. Tingsrätten anser att J.L:s
inköp och beställningar främjat gärningarna i tiden efter utgången av år
2001. Han skall därför fällas till ansvar för medhjälp till dessa
gärningar.

T.Ö:s skuld

Åklagaren har påstått att T.Ö. tillsammans och i samråd med J.Ö. och
P.L. uppsåtligen genom ombud lämnat oriktiga uppgifter om ursprungsland
vid tullbehandling med angivna följder och att T.Ö. i samråd med J.Ö.
och P.L. i syfte att kringgå antidumpningslagstiftningen överenskommit
att transportera varorna från Folkrepubliken Kina till Vietnam och där
förse dem med oriktiga ursprungsintyg innan de transporterades vidare
till Sverige. Åklagaren har också påstått att T.Ö. handhaft bl.a. inköp
och tullhantering genom att tillse att erforderligt underlag för
tulldeklaration skickades till bolagets tullombud.

Genom utredningen är klarlagt att T.Ö. var styrelsesuppleant och att han
hade rätt att teckna Master Pieces firma. Han var tullansvarig och var
den som såg till att bolagets tullombud fick erforderliga handlingar.

Av de anteckningar som T.Ö. förde vid mötet hos Hailong framgår att han
då var på det klara med att tillverkning inte till någon del skedde i
Vietnam och att det förbereddes ett kringgående av antidumpningstullen
genom omlastning i Vietnam.

Att han därefter skulle tro att tillverkning eller ens montering kommit
igång hos Construction kan i bästa fall betecknas som en
efterhandskonstruktion, i synnerhet som Master Piece var ett litet
företag som han omvittnat kände väl till. Tingsrätten anser att det är
ställt utom rimligt tvivel att de verkliga förhållandena var kända för
T.Ö. Han var således medveten om att de handlingar han översände till
tullombudet inte redovisade de verkliga förhållandena, dvs. att lamporna
tillverkades hos Hailong i Kina. Förfarandet har fått till effekt att de
aktuella pålagorna inte debiterats.

T.Ö. har beskrivit arbetet som tullansvarig som att han tog emot,
ordnade och sedan skickade handlingar vidare. Vad gäller hans ställning
i bolaget har inget annat framkommit än det han velat vidgå. Det innebär
att det inte är visat annat än att han hade kamerala sysslor. Det är
dock något anmärkningsvärt att K.L. särskilt framhållit att T.Ö. var
mycket insatt i bolagets verksamhet. Detta motsäger emellertid inte att
hans befogenheter var begränsade. Att han skrivit under en
bankförbindelse för bolagets räkning när J.Ö. skrivit under samma
förbindelse för egen del förändrar inte den bilden. Det har inte visats
att T.Ö. under aktuell tid handhade några inköp.

Även om T.Ö. var med vid ett möte hos Hailong där kringgåendeåtgärder
diskuterades är det inte ställt utom rimligt tvivel att han hade del i
någon överenskommelse.

Åklagarens gärningspåstående är såvitt avser det som läggs T.Ö. till
last som brottslig gärning styrkt endast i den del det avser att T.Ö.
uppsåtligen genom ombud lämnat oriktiga uppgifter om ursprungsland vid
tullbehandling. Att det endast varit fråga om ordnande och
vidarebefordran av handlingar vederläggs inte av utredningen. T.Ö:s
befattning med tullbehandlingen har trots allt främjat den gärning J.Ö.
och P.L. befunnits skyldiga till. T.Ö:s medverkan är inte tillräcklig
för att han skall anses vara gärningsman. Hans medverkan bör bedömas som
medhjälp.

Tingsrätten godtar åklagarens rubricering av gärningarna som tullbrott
respektive medhjälp till tullbrott. Tullbrotten är grova på de av
åklagaren anförda skälen. Härav följer att J.Ö. och P.L. skall dömas för
grovt tullbrott i 24 fall och att J.L. och T.Ö. skall dömas för medhjälp
till grovt tullbrott i 17 respektive 24 fall.

4.3 Skuldfrågan avseende åtalspunkten 2

- - -

4.3.1 Tingsrättens bedömning

J.Ö. var vd och ensam styrelseledamot i Master Piece under den tid som
omfattas av denna del av åtalet. Han var således ansvarig för Master
Pieces bokföring och redovisning under den tiden. Ett aktiebolag skall
löpande bokföra alla affärshändelser och avsluta varje räkenskapsår med
en årsredovisning. J.Ö. har vidgått att Master Piece varken har bokfört
antidumpningstull, ordinär tull eller tillkommande moms på de importer
av lågenergilampor som omfattas av åtalspunkten 1. Mot bakgrund av
tingsrättens bedömning av skuldfrågan under den åtalspunkten skulle
dessa tullar och skatter ha erlagts och bokförts som en del av kostnaden
för respektive köp. När så inte skedde uppkom i stället en tullskuld
till staten som skulle ha bokförts. Bokföringsskyldigheten omfattar
således även den legala konsekvensen av de grova tullbrotten. Det är
uppenbart att underlåtenheten att bokföra antidumpningstullen och övriga
pålagor syftade till att dölja brotten. J.Ö. har därför uppsåtligen
åsidosatt sin bokföringsskyldighet.

Av H.J:s berättelse och det som genomgåtts av den av honom upprättade
promemorian framgår att både resultaträkningarna och balansräkningarna
för Master Piece under ifrågavarande period skulle ha sett väsentligt
annorlunda ut om de ifrågavarande beloppen hade bokförts. Tingsrätten
finner att effekterna på i varje fall resultaträkningarna för
ifrågavarande räkenskapsår av en korrekt bokföring av affärshändelserna
är sådana att bolagets resultat inte i huvudsak har kunnat bedömas med
ledning av bokföringen. J.Ö. har i varje fall förhållit sig likgiltig
inför den avsevärda risken för denna effekt.

På grund av det anförda är åtalet styrkt i denna del. Brottet är på de
av åklagaren anförda skälen att anse som grovt. J.Ö. skall således dömas
för bokföringsbrott som är att anse som grovt.

4.4 Påföljdsfrågor m.m.

- - -

Domslut

Tingsrätten dömde J.Ö. för bokföringsbrott enligt 11 kap. 1 st. 2 p. BrB
och för grovt tullbrott enligt 10 § lagen om straff för smuggling samt
art. 1 i rådets förordning (EG) nr 1470/2001 av den 16 juli 2001 om
införande av en slutgiltig antidumpningstull och slutgiltigt uttag av
den preliminära tull som införts på import av integrerade elektroniska
kompaktlysrör med ursprung i Folkrepubliken Kina, art. 1 i rådets
förordning (EEG) nr 2913/92 av den 12 oktober 1992 om inrättande av en
tullkodex för gemenskapen samt 85 kap. art. 37 och 38 och bilaga 3, 3
kap. art. 72 i rådets förordning (EEG) nr 2658/87 av den 23 juli 1987 om
tulltaxe- och statistiknomenklaturen och om Gemensamma tulltaxan till
fängelse fyra år. J.Ö. meddelades näringsförbud under sju år från det
att domen vann laga kraft mot honom.

Tingsrätten dömde P.L. för grovt tullbrott enligt de nyss angivna
lagrummen till fängelse fyra år sex månader.

Tingsrätten dömde var och en av J.L. och T.Ö. för medhjälp till grovt
tullbrott enligt de angivna lagrummen samt 23 kap. 4 § BrB till fängelse
två år.

Tingsrätten ogillade yrkandet om inhämtande av förhandsavgörande från
EG-domstolen.

Svea hovrätt

Åklagaren överklagade i Svea hovrätt och yrkade att J.Ö. skulle dömas
för bokföringsbrott enligt åtalet i den delen i dess helhet och att
fängelsestraffet i allt fall skulle skärpas. Åklagaren yrkade vidare att
T.Ö. skulle dömas som gärningsman i enlighet med förstahandsyrkandet i
stämningsansökan och att han skulle meddelas näringsförbud samt i allt
fall straffskärpning.

J.Ö. överklagade och yrkade att åtalen och yrkandet om näringsförbud
skulle ogillas eller, i andra hand, att han skulle dömas till en icke
frihetsberövande påföljd och i allt fall straffnedsättning.

P.L. överklagade och yrkade att åtalet skulle ogillas och i andra hand
straffnedsättning.

Även J.L. och T.Ö. överklagade. De yrkade att åtalet skulle ogillas
eller, i andra hand, att de skulle dömas till en icke frihetsberövande
påföljd och i allt fall straffnedsättning.

Part bestred motparts ändringsyrkanden.

Under huvudförhandlingen avslog hovrätten - sedan parterna hållit
sakframställningar angående de rättsliga frågorna i målet - en begäran
från P.L. och medparter om inhämtande av förhandsavgörande från EG-
domstolen i följande fråga: Är rådets förordning 1470/2001, med
beaktande av artikel 13 i grundförordningen (rådets förordning 384/96),
tillämplig på import av integrerade elektroniska kompaktlysrör med
ursprung i Folkrepubliken Kina som avsänts från Vietnam oavsett om
produkten deklarerats ha sitt ursprung i Vietnam eller ej?

Hovrätten (hovrättslagmannen Göran Ewerlöf, hovrättsrådet Lars-Åke
Olvall, referent, tf. hovrättsassessorn Elisabeth Rune och två
nämndemän) anförde följande i dom den 9 december 2004.

Hovrättens domskäl

I hovrätten har nya förhör hållits med J.Ö., P.L., J.L. och T.Ö.
Referaten i tingsrättens dom av förhören med K.L., J-O.J., H-E.P., P.G.
och H.J. har lästs upp. Skriftlig bevisning har åberopats.

P.L. har, med instämmande av J.Ö., J.L. och T.Ö., i allt väsentligt
framfört samma rättsliga invändningar angående åtalet som vid
tingsrätten.

P.L. har i hovrätten ingivit och åberopat innehållet i ett
rättsutlåtande av Carl Michael von Quitzow, jur.dr., Jean Monnet
professor i europeisk rätt. Utlåtandet, som åberopades även vid
tingsrätten, har här ingivits i en bearbetad version. I hovrätten har
P.L. också ingivit och åberopat rättsutlåtande av Hjalte Rasmussen, dr.
jur., professor i EU-rätt vid Köpenhamns universitet, samt vidare av
Hans Klette, professor emeritus i straffrätt och av Ulf Bernitz,
professor i europarätt vid Stockholms universitet, jur. dr., dr. jur.
h.c. Samtliga utlåtanden behandlar frågeställningar som anknyter till de
tilltalades rättsliga invändningar i målet.

Hovrättens överväganden

Flera av de rättsliga invändningar som framförts beträffande åtalet för
grovt tullbrott reser frågeställningar från vilka inte kan bortses vid
prövningen av gärningspåståendet i den delen. Det gäller såväl de
invändningar vilka tar sikte på innebörden av systemet med
antidumpningstullar och den närmare tillämpningen av detta som
invändningar med anknytning till den svenska regeringsformen och vidare
sådana som berör rena tolknings- och tillämpningsfrågor avseende det
regelverk som enligt åklagarens mening utgör rättslig grund för åtalet.

Inledningsvis behandlar hovrätten frågan om det agerande som åklagaren
lagt de tilltalade till last i åtalspunkten 1 kan utgöra en straffbar
handling som har sin utgångspunkt i brott mot förordningen 1470.

Ulf Bernitz, som tagit del av tingsrättens dom, åklagarens
stämningsansökan och kompletterande uppgift om tillämpliga lagrum, de
aktuella EG-förordningarna m.m. ävensom övriga i målet åberopade
rättsutlåtanden, anför i sitt utlåtande i huvudsak följande.

Systemet med antidumpningstull och dess tillämpning

Tingsrätten har i sin dom valt att följa åklagarens linje och betrakta
antidumpningstull såsom något som faller inom tullrättens område och som
är sanktionerat enligt tullrättsliga regler.

Enligt min uppfattning är detta felaktigt. Jag instämmer i de
bedömningar av systemet med antidumpningstull som görs i utlåtandena av
von Quitzow och Rasmussen. För egen del har jag behandlat detta system i
flera sammanhang, senast i boken Europarättens grunder (Bernitz-
Kjellgren, Europarättens grunder, 2 uppl. s. 175 f.).

Såsom framhållits av Rasmussen är hela ordningen med beslutande och
uttagande av antidumpningstull av handelspolitisk karaktär och ligger
under EG:s exklusiva kompetens. Sverige saknar numera helt någon egen
kompetens på detta område. Ordningen har inget gemensamt med
tullagstiftningen och det är ett uttryck för språkfattigdom att man på
svenska valt att tala om antidumpningstull. Ett bättre ord vore pålaga.
Normsystemet på antidumpningsområdet har utformats inom GATT/WTO
(Världshandelsorganisationen). EG är bundet av GATT-reglerna och EG:s
antidumpningsförordning ansluter härtill.

Dumpning föreligger när ett tredjelands produkter importeras till EG
till lägre pris än varornas normala värde. Härmed förstås normalt
produktens pris på hemmamarknaden, men när detta ej kan fastställas,
framför allt p.g.a. att exportlandet inte fullt ut tillämpar
marknadsekonomi (t.ex. Folkrepubliken Kina), används andra
beräkningsgrunder såsom ”constructed value” (produktionskostnad jämte
skäligt tillägg för vinst och andra kostnader) eller jämförelser med
prisnivån i andra länder. I detta fall har Mexico använts som
jämförelseland (referenspunkt). Ingripande mot dumpning får dock bara
ske om denna orsakar väsentlig skada på EG:s industri. Den enda sanktion
som tillåts mot dumpning är uttagande av s.k. antidumpningstull. Denna
får högst uppgå till ett belopp motsvarande dumpningsmarginalen på
produkten.

Det är endast EG som kan vidta antidumpningsåtgärder och så kan endast
ske mot utomstående länder. EG:s antidumpningsförordning 1995
(384/96/EG) innehåller ingående regler om förfarandet, beräkning av
varuvärden, bedömning av vad som är väsentlig skada m.m. Beslut om
påläggande av antidumpningstull fordrar härutöver att detta befinns
befogat med hänsyn till gemenskapens intresse. Dessa bedömningar har en
klart handelspolitisk karaktär och föregås av förhandlingar med landet
ifråga och beslut om åtgärder ersätts i många fall av uppgörelser och
s.k. frivilliga åtaganden att höja priserna. Syftet är att motverka att
det ifrågavarande slaget av vara säljs till ett dumpningspris inom EG
som orsakar väsentlig skada för industrin inom EG. Det är ministerrådet
som fattar beslut om att pålägga antidumpningstull. Bakom de ingripanden
som sker ligger vanligen anmälningar och påtryckningar från producenter
inom EG som anser sig pressade av importkonkurrensen.
Antidumpningstullar är tidsbegränsade men kan förlängas om detta befinns
lämpligt vid en översyn, något som understryker instrumentets karaktär
av påtryckningsmedel. Överhuvud är hot om antidumpningsåtgärder,
vidtagande av sådana åtgärder och beslut om att häva eller förlänga
antidumpningstullar i hög grad ett led i det handelspolitiska spelet.

Mot denna bakgrund är det naturligt att beslut om att utta
antidumpningstull (provisoriskt eller slutgiltigt) bara kan riktas mot
ett visst land eller särskilda leverantörer i detta land (se bland annat
förordningens art. 9.4 och 9.5). Detta skiljer sig på ett radikalt sätt
från EG:s tulltaxa som ju normalt på ett neutralt sätt och i princip
permanent belägger all import till EG av en viss produkt, oberoende av
exportland, med en viss tull enligt en fast tullsats.

Av det sagda framgår varför det inte är korrekt att utgå från tullrätten
eller analogisera från denna vid bedömning av frågor som rör
antidumpningstull.

Frågan om kringgående

Kärnfrågan i förevarande mål är hur man skall bedöma det som tingsrätten
betecknat som kringgåendeåtgärder. I fallet synes förhållandena vara,
att produkter som tillverkats i Folkrepubliken Kina och för vilka
antidumpningstull skulle ha betalats om dessa exporterats direkt från
Kina till EU- landet Sverige, har omlastats i Vietnam och härefter har
exporterats från Vietnam till Sverige och därvid uppgivits vara
vietnamesiska produkter.

Tingsrätten har gjort bedömningen att antidumpningstull rätteligen
skulle ha betalats trots omlastningen och att det varit fråga om ett
otillåtet kringgående.

Här bör först understrykas att svaret på frågan om sådana
omlastningsåtgärder utgör otillåtet kringgående eller ej uteslutande
står att hämta i EG- rätten. De materiella reglerna på
antidumpningsområdet ligger, som redan nämnts, under EG:s exklusiva
kompetens.

Här skall diskuteras om tingsrättens bedömning av denna rättsfråga är
korrekt.

Som tingsrätten påpekar är besluten om uttagande av antidumpningstull,
både det preliminära och det slutliga, riktade mot produkter med
ursprung i Folkrepubliken Kina (se rådsförordning 1470/2001 EG).

Kringgående av antidumpningsåtgärder behandlas i en särskild artikel i
rådsförordningen om antidumpning (art. 13). Där stadgas i art. 13.1 att
om gällande åtgärder kringgås får de antidumpningstullar som har införts
enligt förordningen utvidgas till att omfatta import av likadana
produkter eller delar av sådana produkter från tredje land. Kringgående
definieras som en förändring i handelsmönstret mellan tredje land och
gemenskapen som härrör från sådant bruk, sådana processer eller sådan
bearbetning för vilka ingen annan tillräcklig grund eller ekonomiskt
berättigande finns än införandet av antidumpningstullen. För sådana
situationer anger rådsförordningen ett förfarande som går ut på att
antidumpningstull kan införas även på export från tredje landet ifråga
till EG, s.k. utvidgning. Förfarandet följer i princip vad som eljest
gäller vid påläggande av antidumpningstull. Beslutet skall tas av
ministerrådet och torde normalt föregås av handelspolitiska
förhandlingar med det ifrågavarande landet.

- - -

Det är ostridigt att någon sådan utvidgning inte skett av den i målet
aktuella rådsförordning 1470/2001, i vart fall inte vid i målet aktuella
tidpunkter.

Tingsrätten har i sin dom intagit ståndpunkten att utvidgning enligt den
här behandlade art. 13 i antidumpningsförordningen ”inte kan anses vara
ett exklusivt remedium mot allt kringgående av antidumpningstullar”.
Något författningsstöd för denna ståndpunkt har tingsrätten inte anfört
och torde inte heller finnas. Inte heller GATT-reglerna innehåller något
som ger sådant stöd. Tingsrätten baserar sitt resonemang på en
jämförelse med tullkodexens bestämning av vad som är varors ursprung och
på ett lämplighets- och ändamålsresonemang. Härvid pekar tingsrätten på
att det relativt komplicerade förfarandet för utvidgning är
verkningslöst mot kringgående genom import i mindre skala.

Som ovan utvecklats tillhör inte systemet med antidumpningstull, trots
den i Sverige använda terminologin, tullrättens område och man bör
därför inte analogisera från tullrätten. Också när det gäller
resonemanget att det måste vara möjligt att hindra mindre kringgåenden i
situationer där det, i vart fall inte ännu, skett någon utvidgning gör
tingsrätten i realiteten en analogi från tullrätt och
smugglingslagstiftning. När det gäller allmänt gällande regler om att
tull skall betalas för viss vara eller att viss vara inte får införas
till Sverige, är det naturligt att kringgåenden skall kunna motverkas
genom lagstiftningen. Detta följer också av allmänna principer om att
lagen skall gälla för alla och att tullavgifter inte får undandras det
allmänna.

Åtgärder enligt EG:s antidumpningslagstiftning är emellertid av en annan
karaktär. De är inte avsedda att dra in medel till det allmänna (i så
fall till EG). De är heller inte avsedda att träffa all import som
definitionsmässigt kan betraktas som dumpning. Syftet är att påverka den
allmänna prisnivån inom EG på importvaror av visst slag som exporteras
från ett visst land. De utgör, som utvecklats ovan, handelspolitiska
åtgärder som utnyttjas som brickor i det handelspolitiska spelet och som
tillämpas diskretionärt efter beslut i det enskilda fallet av EG:s
ministerråd. Det finns ingen ”rättvisa” i denna hantering. Om beslut om
antidumpningstull fattas i ett visst fall eller ej och i så fall med
vilka belopp och i vilken omfattning är resultatet av mer eller mindre
framgångsrika förhandlingar med det tredje landet i fråga och av det
diplomatiska spelet inom EU.

Beslut om utvidgning enligt art. 13 riktar sig mot ett annat tredje land
och har alltså primärt detta land som adressat. I sak är en sådan
utvidgning ett ingrepp i det senare landets internationella
handelsförhållanden. Utvidgningsbeslut föregås av utredningar och
förhandlingar och kan innefatta känsliga diplomatiska överväganden,
t.ex. när det gäller relationerna mellan Folkrepubliken Kina och dess
närliggande grannländer.

Mot denna bakgrund blir utformningen av antidumpningsförordningen och
dess syn på kringgåenden väl förståelig. Det synes vara fullt medvetet
som EG har begränsat möjligheterna att ingripa mot kringgående, t.ex. i
den formen att omlastning sker i annat tredje land före export till EG,
till ordningen med utvidgning på grundval av förfarandet enligt art. 13.
Det står klart att denna ordning också praktiskt tillämpas i avsevärd
utsträckning.

Det förefaller riktigt att utvidgning är ”i stort sett verkningslöst mot
import i mindre skala” som sker innan en eventuell utvidgning kommer
till stånd. Detta får emellertid ses som en begränsning i systemets
räckvidd som är medveten. Härvid är att observera att EG är bundet av
GATT:s regelverk. Grundläggande är art. VI i GATT-avtalet som ser
antidumpningsåtgärder som en relation mellan exportlandet och
importlandet. På motsvarande sätt ser EG saken. ”Importlandet” är numera
EG som helhet. Vidare bör observeras att art. 1 i det s.k.
tolkningsavtalet till art. VI i GATT-avtalet lyder: En
antidumpningsåtgärd får endast vidtas under de omständigheter som anges
i artikel VI i GATT 1994 och som en följd av undersökningar som
påbörjats och genomförts i enlighet med bestämmelserna i detta avtal.

Såsom framgår måste antidumpningsåtgärder föregås av korrekt genomförda
undersökningar när ett nytt exportland blir aktuellt för eventuella
antidumpningsåtgärder.

Det torde främst finnas två förklaringar till den begränsning av
reglernas effektivitet som tingsrätten har pekat på. Den ena är att i
det större handelspolitiska sammanhang, dit systemet med
antidumpningsåtgärder hör, spelar sådana kringgåenden i mindre skala
liten roll. Syftet är som framgått inte att dra in medel utan att
påverka den allmänna prisnivån i EG på en viss importvara.

Den andra förklaringen torde vara att ingripanden med krav på uttagande
av antidumpningstull från EG:s sida mot tredje länder, i förhållande
till vilka någon antidumpningstull inte gäller, under åberopande av
kringgående lätt skulle kunna missbrukas och leda till från
handelspolitisk och diplomatisk synpunkt mindre önskvärda situationer.

Såväl från handelspolitisk synpunkt som utifrån kompetensfördelningen
mellan EG och medlemsstaterna ter det sig diskutabelt att myndigheterna
i ett medlemsland går in med egna undersökningar och belägger import som
skett från ett utomstående land med antidumpningstull under hänvisning
till motverkande av kringgående.

Härtill tillkommer som en ytterligare omständighet att antidumpningstull
som nämnts fastställs med utgångspunkt i dumpningsmarginalen på
produkten. Det är osannolikt att denna skulle vara densamma vid import
via ett tredje land. Här tillkommer ökade kostnader för transport och
omlastning och sannolikt även handelspålägg för mellanhänder. Detta
medför att marginalen blir lägre och kräver särskilda beräkningar.

Under hänvisning till vad nu sagts drar jag slutsatsen att tingsrättens
rättsliga bedömning av situationen att omlastning skett i Vietnam för
vidareexport till Sverige inte är korrekt. Fastän omlastning ägt rum
skall någon antidumpningstull inte utgå. Läget hade varit ett annat om
utvidgning skett och trätt i kraft i förhållande till Vietnam enligt
förfarandet i art. 13.

Det sagda vinner ytterligare stöd av att några rättsfall om ingripanden
mot kringgåenden av i målet aktuellt slag ej kunnat påträffas, att
situationen inte heller verkar behandlad i litteraturen och att ledande
expertis som tillfrågats inte känner till liknande fall. Det står klart
att situationen inte har behandlats inom ramen för EG-domstolarnas
praxis i antidumpningsmål.

- - -

Frågan om straffsanktion

Som ovan framhållits rör målet tillämpning av EG-rätt. EG-rätten
innehåller inga andra sanktioner än uttagandet av en antidumpningstull,
fastställd i en EG-förordning.

EG-rätten saknar alltså straffsanktion. EG saknar, som utvecklats i
Klettes utlåtande, egen straffrättslig kompetens. Inom ramen för EU:s
tredje pelare kan medlemsstaterna på mellanstatlig väg komma överens om
gemensamma principer för straffrättslig lagstiftning, men detta har inte
varit aktuellt på antidumpningsområdet. EG tillämpar på vissa områden,
främst konkurrenslagstiftningen, ett system med administrativa
straffavgifter, populärt ofta kallade ”böter”, men detta är heller inte
aktuellt på förevarande område.

Någon skyldighet för medlemsstaterna att knyta egna sanktioner,
straffrättsliga eller andra, till tillämpningen av EG:s
antidumpningsförordningar finns inte. Avsaknaden av EG-rättsliga
författningsbestämmelser på området pekar starkt på att den enda
sanktionen är avsedd att vara just själva skyldigheten att betala
antidumpningstull för det fall att någon importerar varor som enligt en
antidumpningsförordning träffas av skyldigheten att betala en sådan.

Slutsatsen av det ovanstående är att det saknas grund för att knyta det
tullrättsliga sanktionssystemet baserat på kriminalisering och straff
till skyldigheten att betala antidumpningstull.

Härutöver kan den ordning för kriminalisering och utdömande av straff,
baserad på ett blankettstraffbud, som åklagaren hävdar gäller och som
tingsrätten tillämpat, starkt kritiseras på statsrättsliga grunder. Jag
kan i detta hänseende väsentligen ansluta mig till den analys som gjorts
i Klettes utlåtande.

Ulf Bernitz drar sammanfattningsvis bl.a. slutsatserna att artikel 13 i
grundförordningen är avsedd att exklusivt reglera ordningen för att
komma till rätta med kringgåenden och att den tullrättsliga ordningen
för kriminalisering inte är tillämplig i fråga om det påstådda agerandet
såvitt avser antidumpningstull.

Hovrätten finner att Ulf Bernitz analys, vilken även vinner stöd av
innehållet i övriga i målet åberopade rättsutlåtanden, är mycket
välgrundad. Det som därigenom framkommit ger enligt hovrättens mening
tillräckligt underlag för bedömningen att det är uppenbart att det som i
åklagarens gärningsbeskrivning läggs de tilltalade till last såvitt
avser undandragen antidumpningstull inte innefattar ett straffbart
agerande.

Hovrätten anmärker i detta sammanhang att åklagaren när det gäller den
rättsliga reglering som ligger till grund för åtalet bl.a. åberopat
bilaga 3 till tulltaxan (dvs. Rådets förordning [EEG] 2658/87 av den 23
juli 1987 om tulltaxe- och statistiknomenklaturen och om den Gemensamma
tulltaxan). P.L. har genom sin försvarare under huvudförhandlingen
påtalat att den tulltaxan endast upptar två bilagor samt att det inte av
dessa framgår något när det gäller antidumpningstullsatser eller
hänvisningar till förordningar om sådana i enskilda fall. - Hovrätten
har inhämtat att den aktuella bilaga 3 utgör en i Tullverkets
författningshandbok intagen, av verket upprättad sammanställning över
bl.a. antidumpningstullsatser. Sammanställningen är grundad på bl.a.
uppgifter i gällande antidumpningsförordningar och upprättad med hjälp
av TARIC, vilken är en av EU-kommissionen upprättad databas som inte är
rättsligt bindande och som uppdateras dagligen. Sammanställningen i
bilaga 3 är fogad till en i verkets handbok intagen publikation benämnd
Tulltaxa, vilken enligt uppgift på sid. ”inledn:i” är utgiven av verket
och bygger på information från EU-kommissionens TARIC-databas.

Åklagaren har under sin slutplädering i hovrätten nämnt att han, även om
åtalet ogillas såvitt avser antidumpningstull, i allt fall menar att den
omständigheten att J.Ö., T.Ö. och P.L. tillsammans och i samråd genom
att uppsåtligen ha åberopat falska ursprungsintyg vid tullbehandlingen
givit upphov till fara för att tull om 578 298 kr samt mervärdesskatt
med 144 574 kr undandras det allmänna, samt att J.L. främjat
gärningarna. Enligt åklagarens uppfattning täcker den
gärningsbeskrivning som anges i stämningsansökningen detta alternativa
ansvarspåstående.

Hovrätten, som konstaterar att några omständigheter som hänför sig till
det alternativa gärningspåståendet inte varit föremål för behandling
under huvudförhandlingen här, anser inte att det som framgår av
gärningsbeskrivningen är tillräckligt för att påståendet överhuvud skall
kunna upptas till prövning.

De överväganden som nu redovisats leder till att åtalet för grovt
tullbrott, respektive medhjälp därtill, skall ogillas i sin helhet
såvitt avser envar av de tilltalade.

När det gäller åtalet mot J.Ö. angående bokföringsbrott leder hovrättens
överväganden beträffande åtalet för grovt tullbrott till slutsatsen att
det inte är visat i målet att det förekommit några tullar eller skatter
som han underlåtit att bokföra. Även åtalet för bokföringsbrott skall
därför ogillas.

Vid denna utgång i skuldfrågorna skall vidare yrkandena om näringsförbud
- - - ogillas. - - -

Hovrättens domslut

Hovrätten ändrade tingsrättens domslut på så sätt att hovrätten ogillade
åtalen och yrkandet om näringsförbud.

Högsta domstolen

Riksåklagaren överklagade och yrkade att HD skulle fastställa
tingsrättens dom i fråga om ansvar. Vidare yrkade riksåklagaren att J.Ö.
och T.Ö. skulle meddelas näringsförbud.

Riksåklagaren frånföll i HD påståendet om fara för undandragen tull om
578 298 kr och på det beloppet utgående mervärdesskatt om 144 575 kr. De
i åtalspunkterna 1 och 2 sammanlagda beloppen hade därmed justerats till
15 930 254 kr (åtalspunkt 1) respektive 15,9 mkr (åtalspunkt 2).

P.L. och medparter bestred ändring.

HD meddelade prövningstillstånd beträffande frågan om det förfarande som
numera lades de tilltalade till last enligt åtalspunkt 1 kunde utgöra
brott enligt lagen om straff för smuggling. Frågan om meddelande av
prövningstillstånd rörande målet i övrigt förklarades vilande.

Sedan fråga uppkommit om att inhämta förhandsavgörande från EG-
domstolen, fann HD i beslut efter föredragning att det för närvarande
inte fanns skäl att inhämta förhandsavgörande.

I HD åberopades rättsutlåtanden av bl.a. professorerna Petter Asp, Carl
Michael von Quitzow, Hjalte Rasmussen och Viveka Warnling- Nerep.

Målet avgjordes efter huvudförhandling.

HD (justitieråden Johan Munck, Severin Blomstrand, Nina Pripp, referent,
Marianne Lundius och Anna Skarhed) meddelade den 4 april 2007 följande
dom.

Domskäl

I 8 § lagen (2000:1225) om straff för smuggling har meddelats
bestämmelser om straff bl.a. för den som, i samband med att en vara förs
in till landet, uppsåtligen lämnar oriktig uppgift vid tullbehandling
och därigenom ger upphov till fara för att tull, annan skatt eller
avgift undandras det allmänna (tullbrott).

Målet gäller import till Sverige under tiden den 2 augusti 2001-den 29
januari 2004 av s.k. lågenergilampor från tillverkaren Changzhou Hailong
Electronics &amp; Light Fixtures Co. Ltd (i det följande kallat Hailong).
Till stöd för åtalet har åberopats att lamporna sedan den 20 juli 2001
var belagda med en slutgiltig antidumpningstull enligt rådets förordning
(EG) nr 1470/2001 av den 16 juli 2001 om införande av en slutgiltig
antidumpningstull och slutgiltigt uttag av den preliminära tull som
införts på import av integrerade elektroniska kompaktlysrör med ursprung
i Folkrepubliken Kina (i det följande kallad Kina-förordningen). Enligt
åtalet har det förelegat fara för undandragande av antidumpningstull och
mervärdesskatt gällande de införda varorna.

Kammarrätten i Stockholm har i en dom meddelad den 20 september 2005 i
mål nr 153-05 avslagit överklagande av J.Ö. av ett beslut meddelat av
Länsrätten i Stockholms län i vilket länsrätten med stöd av lagen
(1978:880) om betalningssäkring för skatter, tullar och avgifter
förordnade att egendom tillhörig J.Ö. fick tas i anspråk genom
betalningssäkring för säkerställande av bl.a. den antidumpningstull som
åtalet nu gäller. Vid samma länsrätt är anhängigt ett mål om
betalningsskyldighet för denna antidumpningstull m.m.

P.L. och medparter har på flera grunder som närmare behandlas i det
följande invänt att Kina-förordningen inte är tillämplig på införseln av
de aktuella lamporna och att det som påstås i gärningsbeskrivningen i
vart fall inte kan föranleda straffansvar. De har även med hänvisning
till uttalanden i prop. 1982/83:134 s. 9 ff. gjort gällande att under
alla förhållanden är frågan huruvida skyldighet att betala
antidumpningstull förelegat så oviss att de inte kan åläggas
straffansvar med hänsyn till att frågan om betalningsskyldighet för
antidumpningstullen inte slutgiltigt har prövats av förvaltningsdomstol.

Den sistnämnda invändningen kan inom ramen för det meddelade
prövningstillståndet inte komma under beaktande på annat sätt än genom
ett ställningstagande till om det finns något hinder mot att nu pröva
den i prövningstillståndet upptagna frågan. HD finner inte något sådant
hinder föreligga.

Antidumpningstull och den EG-rättsliga regleringen

P.L. och medparter har invänt att en antidumpningstull inte utgör någon
tull och att ansvar enligt 8 § smugglingslagen därför inte kan komma
ifråga för den aktuella införseln.

Pålagor mot dumpning inom det svenska tullsystemet har mycket gamla
anor. Redan före Sveriges inträde i den Europeiska unionen (EU) fanns
det i svensk rätt föreskrifter om antidumpningstullar, se senast SFS
1985:750. Efter Sveriges anslutning till EU ingår Sverige i en tullunion
med en gemensam handelspolitik byggd på enhetliga principer i fråga om
bl.a. tulltariffer, tull- och handelsavtal och handelspolitiska
skyddsåtgärder (se artikel 113, numera artikel 133 i EG-fördraget). EG:s
regelverk på tullområdet utgör kärnan i den svenska tullagstiftningen
och några mot EG-rätten stridande nationella föreskrifter får inte
förekomma. Den svenska tullagstiftningen innehåller efter EU-
anslutningen endast kompletterande bestämmelser till EG:s rättsakter på
detta område.

Till de viktigaste föreskrifterna i EG:s regelverk på tullområdet hör
rådets förordning (EEG) nr 2913/92 av den 12 oktober 1992 om inrättandet
av en tullkodex för gemenskapen (tullkodexen), kommissionens förordning
(EEG) nr 2454/93 av den 2 juli 1993 om tillämpningsföreskrifter för
rådets förordning (EEG) nr 2913/92 om inrättandet av en tullkodex för
gemenskapen (tillämpningskodexen) samt rådets förordning (EEG) nr
2658/87 av den 23 juli 1987 om tulltaxe- och statistiknomenklaturen och
om Gemensamma tulltaxan. EG:s regelverk kompletteras av ett flertal
svenska författningar. Den centrala svenska lagen är tullagen
(2000:1281).

Enligt artikel 1 i tullkodexen skall tullagstiftningen bestå av
tullkodexen och de bestämmelser på gemenskapsnivå eller nationell nivå
som antas för att genomföra den. Med beteckningen tullskuld i
tullkodexen avses enligt artikel 4.9 en persons skyldighet att erlägga
den importtull (tullskuld vid import) som gäller för särskilda varor
enligt gällande gemenskapsbestämmelser. Av artikel 4.10 framgår att
”importtullar” i tullkodexen används som beteckning för ”tullar och
avgifter med motsvarande verkan vilka skall betalas vid import av varor”
(jfr artikel 24 i EG- fördraget).

Enligt artikel 20.1 i tullkodexen skall den tull som lagligen skall
betalas om en tullskuld uppstår grundas på EG:s tulltaxa. Denna taxa
skall enligt punkten 3 i nyssnämnda artikel omfatta bl.a. den s.k.
kombinerade nomenklaturen (a) och ”Andra tulltaxebestämmelser som anges
i annan gemenskapslagstiftning” (g). Den kombinerade nomenklaturen är
återgiven i bilaga 1 till tulltaxan. I bilagan fastställs Gemensamma
tulltaxans autonoma och konventionella tullsatser och ytterligare
statistiska enheter, liksom annan nödvändig information (artikel 1 sista
stycket i tulltaxan). Tulltaxan innehåller också en bilaga 2. I denna
redovisas särskilda gemenskapsåtgärder som ingår i
gemenskapslagstiftningen på tullområdet (se artikel 2 a). Hit hör bl.a.
antidumpningstull och utjämningstull (”Anti-dumping duties and
countervailing duties”).

Av EG beslutade antidumpningstullar är således att hänföra till sådana
tulltaxebestämmelser som anges i artikel 20.3 g i tullkodexen (se EG-
domstolens dom av den 20 oktober 2005 i mål C-247/04 Transport
Maatschappij Traffic BV mot Staatssecretariats van Ekonomische Zaken,
punkt 23, REG 2005, s. I-9089). Av detta följer att Kina-förordningens
föreskrifter om antidumpningstull omfattas av den EG-rättsliga
tulllagstiftningen och faller inom definitionen ”tullar och avgifter med
motsvarande verkan vilka skall betalas vid import av varor” i artikel
4.10 i tullkodexen. Trots att en antidumpningstull i flera avseenden
skiljer sig från en konventionell importtull kan det inte råda någon
tvekan om att antidumpningstull, med den i tullkodexen givna
definitionen, faller inom det i 8 § smugglingslagen använda begreppet
”tull, annan skatt eller avgift”.

P.L. och medparter har invänt att deras förfarande ändå inte är
straffbart eftersom det inte varit fråga om något undanhållande i
förhållande till det allmänna, vilket krävs för att ansvar för tullbrott
skall kunna komma i fråga.

En tullrättslig pålaga skall tas ut när en vara passerar EG:s gräns mot
tredje land (jfr EG-domstolens dom av den 1 juli 1969 mellan
kommissionen och Italien i mål 24/68, REG 1969, s. 193). Det är
uppenbart att lagstiftaren med 8 § smugglingslagen åsyftat att
straffbelägga sådana i paragrafen nämnda förfaranden som hänför sig till
pålagor enligt den EG-rättsliga tullagstiftningen (se SOU 1994:89 s. 281
och prop. 1999/ 2000:124 s. 66 ff.). En antidumpningstull är en pålaga
som påtvingas den enskilde utan någon direkt motprestation. Den intäkt
som följer med en antidumpningstull tillkommer visserligen inte svenska
staten utan gemenskapen. Som medlem i EU har Sverige dock skyldighet att
i förekommande fall se till att antidumpningstull tas ut. Av 5 kap. 1 §
tulllagen följer att det är Tullverket som fastställer den
antidumpningstull som skall betalas. Mot bakgrund av vad som nu har
sagts måste ett undandragande av antidumpningstull anses rikta sig mot
”det allmänna” (jfr motsvarande uttryck i 2 § första stycket 1 i lagen
om betalningssäkring för skatter, tullar och avgifter och uttalande i
prop. 1999/2000:126 s. 108 samt i prop. 1980/81:8 s. 194).

Kina-förordningen

Utgör förordningen en in casu-lagstiftning?

Enligt Kina-förordningen skall antidumpningstull tas ut vid import av
lågenergilampor med ursprung i Kina. Särskilda tullsatser har
fastställts för lampor som tillverkats av vissa namngivna företag. P.L.
och medparter har invänt att förordningen genom att fastställa särskilda
antidumpningstullar för olika företag utgör en in casu-lagstiftning som
strider mot såväl kravet i EG-fördragets artikel 249 andra stycket att
en förordning skall ha allmän giltighet som principerna bakom 11 kap. 8
§ RF som föreskriver att en förvaltningsuppgift inte får fullgöras av
riksdagen i vidare mån än vad som följer av grundlag eller
riksdagsordningen.

Fråga om ogiltighet av en EG-förordning kan prövas endast av EG-
domstolen. Om fråga uppkommer vid en nationell domstol om ogiltighet av
en sådan förordning måste denna därför överväga om ett förhandsavgörande
i saken skall inhämtas innan något avgörande kan meddelas.

Genom Kina-förordningen har bestämts att antidumpningstull skall tas ut
vid införsel av lågenergilampor från bl.a. företaget Hailong och
särskilda tullsatser har bestämts för de berörda företagen. I detta
avseende har förordningen direkta rättsverkningar gentemot just dessa
företag. Förordningen är emellertid bindande och har generell giltighet
för andra rättssubjekt, t.ex. för alla som importerar dessa varor till
Sverige. Som EG-domstolen uttalat bl.a. i domen den 16 maj 1991 i mål
C-358/89 Extramet Industrie SA mot Europeiska gemenskapernas råd, REG
1992, s. I-3813 förtar inte det förhållandet att en förordning har
direkt betydelse för ett enskilt företag förordningens allmänna och
generella karaktär gentemot övriga rättssubjekt (se också
Förstainstansrättens dom av den 11 juli 1996 i mål T-161/94 Sinochem
Heilongjiang mot Europeiska unionens råd, REG 1996, s. II-695). Ett och
samma avgörande kan alltså innefatta i visst avseende ett
förvaltningsbeslut och i ett annat avseende ett normbeslut (se i svensk
rätt bl.a. RÅ 2001 not 42). Regleringen i Kina-förordningen är således i
förhållande både till medlemsländerna och till importörer av de aktuella
lågenergilamporna av normativ karaktär. Mot bakgrund av vad som nu sagts
finns det inte någon anledning att inhämta förhandsavgörande från EG-
domstolen rörande den nu väckta frågan. Även enligt svenskt synsätt får
förordningen för övrigt anses uppfylla kravet på generell giltighet (jfr
Holmberg m.fl., Grundlagarna, 2 uppl. s. 320 f., med där angivna
exempel).

Är förordningen tillämplig på varor avsända från Vietnam?

P.L. och medparter har invänt att Kina-förordningen inte är tillämplig
eftersom varorna efter omlastning exporterades från Vietnam. De har
tillagt följande. För fall av kringgående anvisar artikel 13 i rådets
förordning (EG) nr 384/96 av den 22 december 1995 om skydd mot dumpad
import från länder som inte är medlemmar i Europeiska gemenskapen
(grundförordningen) att en ny förordning måste beslutas i vilken
antidumpningstull skall tas ut från exportlandet. En ny sådan
förordning, som måste föregås av en särskild utredning, har också
beslutats genom rådets förordning (EG) nr 866/2005 av den 6 juni 2005 om
utvidgning av de slutgiltiga antidumpningsåtgärder som införts genom
förordning (EG) nr 1470/2001 för import av elektroniska kompaktlysrör
med ursprung i Folkrepubliken Kina till att omfatta import av
integrerade elektroniska kompaktlysrör som avsänts från Socialistiska
republiken Vietnam, Islamiska republiken Pakistan eller Republiken
Filippinerna. Förordningen (EG) nr 866/2005 föregicks av en förordning
om inledande av en undersökning i ämnet, (EG) nr 1582/2004. Båda dessa
förordningar, (EG) nr 1582/2004 och 866/2005, trädde emellertid i kraft
först efter de nu aktuella importerna.

En förordning om utvidgning av en antidumpningstull har till syfte att
säkerställa att åtgärden är effektiv och att motverka att den kringgås.
Att den i Kina-förordningen reglerade antidumpningstullen kommit att
utvidgas genom förordningarna (EG) nr 1582/2004 och 866/2005 inverkar
inte på Kina-förordningens tillämplighet (se bl.a. Förstainstansrättens
dom av den 26 december 2000 i mål T-80/97, Starway SA mot Europeiska
unionens råd, REG 2000, s. II-3099, punkt 85, och van Bael &amp; Bellis,
Anti-dumping and Other Trade Protection Laws of the EC, 4 uppl. s. 500).
För en tillämpning av Kina-förordningen saknar det med andra ord
betydelse om en utvidgning av bestämmelserna är motiverad, oavsett om en
utvidgning också kommit till stånd eller ej.

Vad som nu skall prövas är om det på grund av Kina-förordningen kan ha
förelegat en skyldighet att betala antidumpningstull för införsel av
lågenergilamporna. P.L. och medparter har i denna del invänt att det
strider mot EG:s och Sveriges åtaganden enligt artikel VI i det Allmänna
tull- och handelsavtalet 1994 (GATT-avtalet) och Avtalet om tillämpning
av denna artikel (i det följande kallat Antidumpningsavtalet) att
tillämpa Kina-förordningen på den föreliggande importen. Ett beslut att
belägga varorna med antidumpningstull skulle enligt bestämmelserna i
dessa avtal ha föregåtts av en utredning med utgångspunkt i att varorna
sänts från Vietnam som exportland och den i artikel VI.2 nämnda
dumpningsmarginalen skulle ha bestämts utifrån detta förhållande.

Enligt artikel 1.2 i grundförordningen är det avgörande för frågan om en
produkt skall anses vara dumpad om exportpriset till gemenskapen är
lägre än det jämförbara pris som en likadan produkt betingar vid normal
handel i exportlandet. Vidare sägs i punkten 3 i samma artikel att
exportlandet normalt skall vara ursprungslandet; ett mellanliggande land
kan emellertid betraktas som exportland, ”utom när produkterna
exempelvis endast omlastas i det landet, när de inte har tillverkats där
eller när det inte finns något jämförbart pris för produkterna i det
landet” (eller i engelsk lydelse: ”except where, for example, the
products are merely transhipped through that country, or the products
concerned are not produced in that country, or there is no comparable
price for them in that country”). Av artikel 1 i Kina-förordningen
framgår att antidumpningstull skall tas ut för i förordningen angivna
produkter vilka har sitt ursprung i Kina. Enligt åtalet har varorna sitt
ursprung i Kina.

I GATT-avtalets artikel VI konstateras inledningsvis i punkten 1 att de
avtalsslutande parterna är ense om att fördöma dumpning genom att varor
förs in från ett land till ett annat lands marknad till ett lägre pris
än varans normala värde, om förfarandet skadar eller hotar att skada en
kontraktsslutande parts inhemska industri m.m. I syfte att neutralisera
(”offset”) eller förhindra dumpning får en kontraktsslutande part enligt
punkten 2 lägga på en antidumpningstull som dock inte får överskrida
dumpningsmarginalen för varan. Denna marginal bestäms efter en
prisjämförelse. Föreskrifter om dumpningsmarginalen finns i artikel VI i
GATT-avtalet och i artikel 2 i Antidumpningsavtalet.

Av artikel 2.5 i Antidumpningsavtalet följer att i fall då varor inte
importeras direkt från ursprungslandet utan exporteras till importlandet
från ett tredje land skall i regel det pris till vilket varorna försäljs
från exportlandet till importlandet jämföras med jämförbart pris i
exportlandet. Jämförelse med priset i ursprungslandet får dock enligt
samma punkt göras t.ex. om ”the products are merely transhipped through
the country of export, or such products are not produced in the country
of export, or there is no comparable price for them in the country of
export”. Denna text har samma innebörd som den motsvarande engelska
texten i grundförordningens artikel 1.3 om betydelsen av förekomsten av
ett mellanliggande land. Att en varas ursprung kan tilläggas betydelse
för en antidumpningstull kommer till uttryck också i artikel 1.2 i WTO-
avtalet den 15 april 1994 om ursprungsregler.

Ordet ”transhipped” har översatts på olika sätt i artikel 2.5
Antidumpningsavtalet och artikel 1.3 grundförordningen. I den
översättning av avtalet som finns i prop. 1994/95:35 bilaga 7 har ordet
”transiteras” använts, medan ordet ”omlastas” används i den svenska
översättning av förordningen som återges i Europeiska gemenskapernas
tidning (EGT) L 56 den 6 mars 1996 s. 1 ff. Någon saklig skillnad i
fråga om innebörden av ordet ”transhipped” mellan avtalet och
förordningen kan inte antas vara avsedd. De svenska översättningarna får
därför tolkas i belysning av den likalydande texten i de engelska
versionerna.

Mot bakgrund av vad som nu sagts måste föreskrifterna i artikel 1.3 i
grundförordningen att exportlandet normalt skall vara ursprungslandet
även när varorna ”are merely transhipped” i ett mellanliggande land
anses förenliga med GATT-avtalets artikel VI och Antidumpningsavtalet.
Ursprungsstaten får med grundförordningen samma betydelse som enligt
artikel 2.5 i Antidumpningsavtalet för bestämmande av
antidumpningsmarginalen. Av detta följer att P.L:s och medparters i
denna del framförda invändning inte kan vinna beaktande.

Såväl grundförordningen som Kina-förordningen saknar bestämmelser om vad
som skall avses med varors ursprung. Tolkningen av begreppet ursprung i
Kina-förordningen får därför göras med tillämpning av föreskrifterna i
tullkodexens artiklar 23 och 24. Det har inte påståtts och det finns
inte heller grund för att anse att bestämmelserna om vad som skall
förstås med en varas ursprung - i det hänseende som är aktuellt i målet
- strider mot det nyssnämnda WTO-avtalet om ursprungsregler.

Av vad som nu sagts följer att det inte finns något skäl för att inhämta
förhandsavgörande från EG-domstolen i fråga om Kina-förordningens
tillämplighet. Det råder ingen tvekan om att förordningen är tillämplig
på de aktuella importerna. Frågan om de införda lågenergilamporna, som
P.L. och medparter gjort gällande, genom förordningen påförts en
felaktig tullsats har på talan av Hailong prövats av Förstainstansrätten
genom dom av den 23 oktober 2003 i mål T-255/01 Changzhou Hailong
Electronics &amp; Light Fixtures Co. Ltd och Zhejiang Yankon Group Co. Ltd
mot Europeiska unionens råd, REG 2003, s. II-04741, varvid Hailongs
talan ogillats. Anledning saknas att i förevarande mål begära
förhandsavgörande från EG-domstolen beträffande det spörsmålet.

8 § smugglingslagen

Står straffbestämmelsen i strid med RF:s bestämmelser om
normgivningsmakten?

Genom lagen (1994:1500) med anledning av Sveriges anslutning till
Europeiska unionen - en anslutning som beslutats med stöd av 10 kap. 5 §
RF - har Sverige till EU överlåtit en del av sin normgivningsmakt, bl.a.
på tullområdet. Beslutanderätten i frågan om, när och i vilken
omfattning pålagor skall tas ut inom tullområdet tillkommer EG. En följd
av bestämmelserna i 1994 års lag är att en förordning inom detta område
som i behörig ordning och behöriga former beslutats inom EG är till alla
delar bindande och direkt tillämplig här i landet (artikel 249 EG). Det
kan med andra ord sägas att riksdagen som en följd av anslutningen och
1994 års lag inte längre är behörig lagstiftare inom det område som
faller inom EG:s kompetens. (Se Melin och Schäder, EU:s konstitution, 6
uppl. s. 47 f.)

Vad gäller EG:s kompetens har en utgångspunkt ansetts vara att EG inte
kan meddela föreskrifter om straff och inte heller ställa krav på
medlemsstaterna att meddela sådana föreskrifter (se Asp, EU och
straffrätten, Studier rörande den europeiska integrationens betydelse
för den svenska straffrätten, 2002). Numera måste dock uppmärksammas EG-
domstolens dom av den 13 september 2005 i mål C-176/03, kommissionen mot
rådet, REG 2005, s. I-07879 (se Asp, Till frågan om EG:s straffrättsliga
kompetens - banbrytande dom i EG-domstolen, Juridisk Tidskrift vid
Stockholms universitet 2005-06, s. 396 ff.). I domen fann domstolen att
EG har kompetens att kräva att medlemsstaterna inför straffrättsliga
sanktioner, som gemenskapslagstiftaren anser vara nödvändiga för att
säkerställa att de bestämmelser som denne utfärdar i fråga om miljöskydd
får full verkan (se punkterna 48 och 51).

Såvitt gäller tullsamarbetet inom EG följer emellertid av artiklarna 135
och 280.4 i fördraget att medlemsstaterna är förbehållna tillämpningen
av nationell straffrätt och den nationella rättskipningen. EG har inte
heller ställt några krav på medlemsstaterna såvitt nu är i fråga att
meddela föreskrifter om straffsanktioner i anslutning till gemenskapens
föreskrifter på tullområdet.

De grundläggande bestämmelserna om svensk normgivning finns i 2 och 8
kap. RF. Av 2 kap. 8 § framgår att varje medborgare är gentemot det
allmänna skyddad mot frihetsberövande. Denna grundlagsfästa rätttighet
får dock under de förutsättningar som anges i 12 § andra stycket i samma
kapitel begränsas genom lag. Det är alltså möjligt att meddela
föreskrifter om frihetsstraff som påföljd för brott, men det måste i så
fall ske i lagform och inom ramen för vad det nyssnämnda andra stycket
medger. Även i övrigt innehåller RF bestämmelser som måste iakttas vid
strafflagstiftning.

Av Kina-förordningen följer en skyldighet att erlägga antidumpningstull
vid införsel från tredje land till Sverige av sådana varor som
förordningen omfattar. En EG-förordning skall tillämpas i sin
gemenskapsrättsliga form, dvs. någon transformering eller inkorporering
till svensk rätt krävs inte och är inte heller tillåten. En sådan
förordning bör i här aktuella hänseenden kunna anses likställd med
svensk lag (jfr Lagrådets yttrande över förslag till ny tullag i prop.
1999/2000:126 s. 272). Det är inte möjligt att knyta föreskrifter om
straffansvar för den som lämnar oriktig uppgift vid tullbehandling till
någon svensk lag som innehåller de materiella bestämmelserna om
tullskyldighet. De svenska straffbestämmelserna måste alltså meddelas
fristående från den utfyllande materiella regleringen.

Det finns inte något generellt konstitutionellt hinder mot att man i en
svensk lag med straffbestämmelser hänvisar till det materiella
innehållet i någon annan lag (jfr bl.a. Regner, Lagprövning och
blankettstraffstadganden - Några HD-fall i Festskrift till Rune Lavin,
s. 236). Det saknar betydelse om hänvisning i lagen sker endast till
bestämmelser som är beslutade när lagen antas eller om hänvisningen
också är framåtsyftande och omfattar kommande föreskrifter (se t.ex.
ansvarsbestämmelsen i BrB om brott mot tystnadsplikt, där de materiella
bestämmelserna om tystnadsplikt finns i åtskilliga andra författningar
tillkomna före och efter brottsbalksbestämmelsen).

Bestämmelsen i 8 § smugglingslagen om ansvar för tullbrott förutsätter
för sin tillämpning att det föreligger en skyldighet att betala en
tullrättslig pålaga, en tullplikt. I föreliggande fall grundar sig
åtalet på att det förelegat fara för undanhållande av en
antidumpningstull som EG meddelat föreskrifter om. Det är här inte fråga
om att någon delegering skett av normgivningskompetens enligt 8 kap. RF
till regeringen, kommun eller underlydande myndighet, utan
strafföreskriften i 8 § smugglingslagen får till viss del sitt innehåll
utfyllt av bestämmelser vilka beslutats av en mellanfolklig organisation
som fått sin normgivningskompetens överlämnad till sig av riksdagen.

Den utfyllande delen i 8 § smugglingslagen, är, såvitt nu är i fråga,
avgränsad till att omfatta tullrättsliga pålagor (”tull, annan skatt
eller avgift”). Kina-förordningens antidumpningstull utgör en sådan
pålaga. Med pålagan följer en begränsning av den enskildes skydd mot
frihetsberövande. Begränsningen måste anses falla inom ramen för vad 2
kap. 12 § andra stycket RF medger. Det krav på lagform som RF ställer
upp för en sådan begränsning måste också anses uppfyllt. Även i övrigt
är de bestämmelser i RF som måste iakttas vid strafflagstiftning
tillgodosedda. Straffbestämmelsen inkräktar inte heller på den
normgivningskompetens som överlåtits till EG.

Hur Sverige väljer att lagstifta om straffansvar för den som ger upphov
till fara för undanhållande av en tullrättslig pålaga får närmast ses
som en lagteknisk fråga. Valet står mellan att låta straffbestämmelsen
gälla oavsett när tullplikten uppkommit och att låta bestämmelsen
omfatta endast den vid beslutstillfället gällande tullplikten. Som
medlem i EU har Sverige insyn i arbetet inom EG och deltar i den
beredning som föregår tillkomsten av förordningar. Det är därför normalt
möjligt att innan en EG-förordning träder i kraft vidta de
lagstiftningsåtgärder som bedöms erforderliga. Om en lags
straffbestämmelser endast omfattar skyldigheter som föreligger vid
lagstiftningstillfället, får lagen i förekommande fall senare utvidgas
till att omfatta skyldigheter som därefter tillkommer genom en EG-
förordning. Har lagen däremot verkan även på framtida skyldigheter finns
möjlighet att - om detta skulle bedömas som påkallat - från straff
undanta en handling som till följd av gällande svensk lagstiftning
annars skulle bli straffbar. Vilket lagstiftningsalternativ som väljs
måste bli beroende av förhållandena i de enskilda fallen och vilka krav
som legalitetsprincipen ställer. Denna fråga behandlas i det följande.

Är det oförenligt med GATT- och antidumpningsavtalen att straffbelägga
förfarandet?

P.L. och medparter har invänt att det strider mot artikel VI i GATT-
avtalet och antidumpningsavtalet att förena bestämmelser om
antidumpningstull med straffrättsliga sanktioner. De har hänvisat till
att det i artikel 1 i antidumpningsavtalet anges att en
antidumpningsåtgärd endast får vidtas under de omständigheter som anges
i artikel VI i GATT-avtalet och att det i artikel 18.1 i
antidumpningsavtalet sägs att ingen särskild åtgärd får vidtas mot
dumpad export utom i enlighet med GATT- avtalets bestämmelser, så som de
tolkas i avtalet. Vidare har de hänvisat till artikel 22 i
grundförordningen som i punkten c) föreskriver att förordningen inte
skall utesluta tillämpningen av särskilda åtgärder, under förutsättning
att sådana åtgärder inte står i strid med förpliktelser enligt GATT-
avtalet. De har också åberopat WTO:s ”Report of the panel” den 31 mars
2000 (WT/DS136/R), i vilken det befanns att Förenta staternas
antidumpningslag från år 1916, som innehöll föreskrifter om tredubbelt
skadestånd, böter och fängelse som direkt påföljd vid införsel av en
antidumpningspliktig vara, stred mot GATT-avtalets artikel VI.2.

Med GATT-avtalets artikel VI.2 ges föreskrifter till stöd för att
belägga prisdumpade varor med antidumpningstull. Någon pålaga eller
påföljd som strider mot dessa föreskrifter följer inte av 8 §
smugglingslagen. En dumpningsåtgärd som sådan är inte straffbar enligt
svensk rätt, och inte heller är det straffbart att till Sverige föra in
en vara som är förenad med antidumpningstull. Vad som straffbeläggs är,
såvitt nu är i fråga, förfarandet att lämna sådana oriktiga uppgifter
som ger upphov till fara för undandragande av en antidumpningstull.
Något hinder mot en sådan straffrättslig reglering kan inte utläsas ur
GATT-avtalets artikel VI eller antidumpningsavtalet och kan inte heller
anses följa av grunderna för dessa avtal.

Står straffbestämmelsen i strid med legalitetsprincipen?

Legalitetsprincipen utgör en central rättsstatlig princip som bl.a. ger
uttryck för ett obestämdhetsförbud. Detta förbud anses innefatta ett
krav på viss precision hos strafföreskrifter även om förbudet inte
bottnar i någon direkt förpliktande norm. (Om legalitetsprincipen, se
bl.a. Asp, EU och straffrätten, Studier rörande den europeiska
integrationens betydelse för den svenska straffrätten, 2002, s. 267 ff.,
Jareborg, Straffideologiska fragment, s. 93 ff., och Leijonhufvud-
Wennberg, Straffansvar, 7 uppl., s. 29 f.)

En förutsättning för straffansvar enligt 8 § första stycket
smugglingslagen är att det finns en skyldighet att betala tull, annan
skatt eller avgift för den vara som förs in i landet. Bestämmelsen
såvitt gäller denna skyldighet är vad man brukar kalla öppen, dvs. det
finns inte hänvisning i lagen eller paragrafen till någon föreskrift i
vilken skyldigheten kommer till uttryck. Bestämmelsen är även dynamisk
genom att den får sitt innehåll med beaktande av vid var tid gällande
tullplikt.

P.L. och medparter har invänt bl.a. att paragrafen strider mot
legalitetsprincipens obestämdhetsförbud.

Att en föreskrift i viss utsträckning måste kunna tillåtas vara öppen i
den meningen att innehållet kompletteras av bestämmelser på annat håll
kan inte sättas i fråga (se från Europadomstolens praxis Danelius,
Mänskliga rättigheter i europeisk praxis, 2 uppl., 2002, s. 255 ff.).
Den rättsliga regleringen inom EG om pålagor inom tullområdet är
omfattande. Detta är ett skäl till att kommissionen enligt artikel 2 i
förordningen (EEG) nr 2658/87 har i uppgift att sammanställa ”TARIC” -
en integrerad tulltaxa för EG vilken fortlöpande uppdateras och som
utöver den Gemensamma tulltaxan omfattar bl.a. antidumpningstullen
enligt Kina-förordningen.

Antalet författningar på tullområdet i vilka betalningsskyldighet
föreskrivs är stort. Det har inte ansetts möjligt att ens i den svenska
centrala lagen på området, tullagen, göra en fullständig uppräkning av
tillämpliga föreskrifter utan begränsning har skett genom hänvisningar
till de gemenskapsförordningar som utgör kärnan i den tullagstiftning
som gäller i Sverige.

Grundförordningen och Kina-förordningen har, även i svensk version,
publicerats i EGT. Också TARIC har tidigare återkommande publicerats i
denna tidning. Förordningarna och TARIC finns tillgängliga bl.a. på EU:s
webbplats. Även tullkodexen och Gemensamma tulltaxan, inkl. bilagorna,
är publicerade i EGT och finns vid var tid i gällande lydelser intagna
bl.a. på denna webbplats. Oavsett om bilagan 2 till tulltaxan fanns
kungjord i svensk lydelse under hela den tid som åtalet avser, måste
skyldigheten att erlägga antidumpningstull för de nu aktuella varorna
anses ha blivit i vederbörlig ordning tillkännagiven (jfr 1 § tredje
stycket lagen 1976:633 om kungörande av lagar och andra författningar).

Med de möjligheter som finns att genom upplysningar från Tullverket (jfr
artiklarna 11 och 12 i tullkodexen) eller på annat sätt, bl.a. som nyss
nämnts, få tillgång till uppgifter om föreliggande tullplikt måste det
anses godtagbart att det inte av 8 § smugglingslagen går att direkt
utläsa när en vara är tullpliktig.

Vad som nu har sagts gäller särskilt mot bakgrund av att tullplikten
inte utgör det enda kriteriet för att ansvar för tullbrott skall kunna
komma i fråga. För ansvar krävs, såvitt nu är av intresse, enligt
smugglingslagen också att en oriktig uppgift har lämnats vid
tullbehandling i samband med införseln och att därigenom fara har
förelegat för att tull, annan skatt eller avgift undandras det allmänna.
Den ”öppna delen” i paragrafens första stycke är med andra ord
begränsad.

Med beaktande av vad som nu har sagts och vad som kommit till uttryck i
Europadomstolens domar i målen Kokkinakis v. Greece (judgment of 25 May
1993, Series A no 260), Larissis and others v. Greece (judgment of 24
February 1998, Reports of Judgments and Decisions 1998-I) och Cantoni v.
France (judgment of 15 November 1996, Reports of Judgments and Decisions
1996-V) kan 8 § första stycket smugglingslagen inte anses stå i strid
med legalitetsprincipens obestämdhetsförbud.

P.L. och medparter har invänt också att det inte varit möjligt för dem
att ens med hjälp av kompetent ombud förutsäga att deras förfarande
varit straffbart.

Till fall i vilka ansvarsfrihet på grund av straffrättsvillfarelse kan
komma i fråga kan räknas bl.a. det där det varit fråga om ett
synnerligen otydligt straffbud (se prop. 1993/94:130 s. 57 f.). Någon
sådan situation föreligger inte i förevarande fall. I vilken
utsträckning ansvar på någon annan grund som är att hänföra till
ansvarsbefriande straffrättsvillfarelse kan bortfalla för P.L. och
medparter kan inte prövas inom ramen för det nu beviljade
prövningstillståndet.

I 8 § smugglingslagen har föreskrifter meddelats om straff för ett
sådant förfarande som beskrivs i åtalet. Det grundläggande kravet att
varorna är belagda med antidumpningstull framgår av Kina-förordningen.
Av vad som nu och tidigare sagts följer således att inte heller de
övriga förbud kränkts som legalitetsprincipen anses ge uttryck för, dvs.
föreskriftskravet, retroaktivitetsförbudet och analogiförbudet.

Sammanfattning

Med beaktande av de bedömningar som nu gjorts och då det inte i övrigt
kommit fram några omständigheter som talar däremot skall den fråga som
prövningstillståndet omfattar besvaras på det sätt som framgår av
domslutet.

Domslut

HD, som inte finner skäl att inhämta förhandsavgörande från EG-
domstolen, förklarar att det förfarande som numera läggs de tilltalade
till last enligt åtalspunkt 1 kan utgöra brott enligt lagen (2000:1225)
om straff för smuggling.

HD meddelar prövningstillstånd i de delar riksåklagarens ansökan därom
förklarats vilande.

HD undanröjer hovrättens dom, utom såvitt avser besluten om ersättning
till de offentliga försvararna, och visar målet åter till hovrätten för
erforderlig handläggning.

HD:s dom meddelad: den 4 april 2007.

Mål nr: B 86-05.

Lagrum: 2 kap. 8 § och 12 §, 8 kap. 19 §, 10 kap. 5 § och 11 kap. 8 §
RF, 1 § tredje stycket lagen (1976:633) om kungörande av lagar och andra
författningar, lagen (1994:1500) med anledning av Sveriges anslutning
till Europeiska unionen, 8 § lagen (2000:1225) om straff för smuggling,
lagen (1978:880) om betalningssäkring för skatter, tullar och avgifter,
tullagen (2000:1281), rådets förordning (EEG) nr 2658/87 av den 23 juli
1987 om tulltaxe- och statistiknomenklaturen och om Gemensamma
tulltaxan, rådets förordning (EEG) nr 2913/ 92 av den 12 oktober 1992 om
inrättandet av en tullkodex för gemenskapen (tullkodexen), kommissionens
förordning (EEG) nr 2454/93 av den 2 juli 1993 om
tillämpningsföreskrifter för rådets förordning (EEG) nr 2913/92 om
inrättandet av en tullkodex för gemenskapen (tillämpningskodexen),
rådets förordning (EG) nr 384/ 96 av den 22 december 1995 om skydd mot
dumpad import från länder som inte är medlemmar i Europeiska
gemenskapen, rådets förordning (EG) nr 1470/2001 av den 16 juli 2001 om
införande av en slutgiltig antidumpningstull och slutgiltigt uttag av
den preliminära tull som införts på import av integrerade elektroniska
kompaktlysrör med ursprung i Folkrepubliken Kina, samt kommissionens
förordning (EG) nr 1582/2004 av den 8 september 2004 om inledande av en
undersökning rörande eventuellt kringgående av de antidumpningsåtgärder
som införts genom rådets förordning 1470/2001 om införande av en
slutgiltig antidumpningstull och slutgiltigt uttag av den preliminära
tull som införts på import av integrerade elektroniska kompaktlysrör med
ursprung i Folkrepubliken Kina samt rådets förordning (EG) nr 866/2005
av den 6 juni 2005 om utvidgning av de slutgiltiga antidumpningsåtgärder
som införts genom förordning (EG) nr 1470/2001 för import av
elektroniska kompaktlysrör med ursprung i Folkrepubliken Kina,
artiklarna 133, 135, 249 och 280.4 EG-fördraget, artikel VI i det
Allmänna tull- och handelsavtalet 1994 (GATT 1994), Avtalet om
tillämpning av artikel VI, samt WTO-avtalet den 15 april 1994 om
ursprungsregler.

Rättsfall: EG-domstolens domar av 16 maj 1991 i mål C-358/89 Extramet
Industrie SA mot Europeiska gemenskapernas råd, REG 1992, s. I- 3813,
den 13 september 2005 i mål C-176/03, kommissionen mot rådet, REG 2005,
s. I-07879, och den 20 oktober 2005 i mål C-247/04 Transport
Maatschappij Traffic BV mot Staatssecretariats van Ekonomische Zaken,
REG 2005, s. I-9089, Förstainstansrättens domar den 11 juli 1996 i mål
T-161/94 Sinochem Heilongjiang mot Europeiska unionens råd, REG 1996 s.
II-695 och den 26 september 2000 i mål T-80/97 Starway SA, REG 2000, s.
II-3099, Europadomstolens domar den 25 maj 1993 Kokkinakis mot Grekland,
Publications Series A no 260-A, den 24 februari 1998 Larissis m.fl. mot
Grekland, ECHR 1998- I s. 362 och den 15 november 1996 Cantoni mot
Frankrike, ECHR 1996-V s. 1614.</entry>

      </row>

     </tbody>

    </tgroup>

    <tgroup cols="2">

     <colspec colwidth="184.25pt" />

     <colspec colwidth="184.30pt" />

     <tbody>

      <row>

       <entry>

       </entry>

       <entry>

       </entry>

      </row>

      <row>

       <entry>

       </entry>

       <entry>

       </entry>

      </row>

      <row>

       <entry>Sökord:</entry>

       <entry>Regeringsformen; Smuggling; Antidumpningstull; Legalitetsprincipen; Det
allmänna; Normgivning; EG-rätt; Rättsvillfarelse; Kungörande</entry>

      </row>

     </tbody>

    </tgroup>

    <tgroup cols="4">

     <colspec colwidth="95.40pt" />

     <colspec colwidth="28.75pt" />

     <colspec colwidth="116.85pt" />

     <colspec colwidth="127.55pt" />

     <tbody>

      <row>

       <entry>

       </entry>

       <entry>

       </entry>

       <entry>

       </entry>

       <entry>

       </entry>

      </row>

     </tbody>

    </tgroup>

   </informaltable>

  </para>

  <para>

  </para>

  <para>

  </para>

  <para>

  </para>

 </chapter>

</book>